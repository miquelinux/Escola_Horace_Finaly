---
title: ASSAIG SOBRE MONEDA, MERCAT I SOCIETAT
author: Magdalena Grau Figueras
date: Escola Horace Finaly
---


## **Magdalena Grau Figueras**

## **Agustí Chalaux de Subirà**

<br />

# **ASSAIG SOBRE MONEDA, MERCAT I SOCIETAT**

<br />

#### **Col·lecció *Bullae* 2**

## **Pròleg: Lluís Maria Xirinacs**

### **Escola Horace Finaly**

#### **Economia i Societat**

[*http://www.finaly.org*](http://www.finaly.org/)


<br />

### **Consell de redacció:**

Roser Albó, Àngels Baldó, Agustí Chalaux, Miquel Chicano, Laura Fusté,

Magdalena Grau, Joan Parés, Enric Suárez, Jordi Via, Lluís Maria
Xirinacs

**Col·lecció *Bullae* 2**

1a edició: *Barcelona 1984*.

© **Centre d'Estudis Joan Bardina**

2a edició: *Barcelona, 19 de maig de 1995*.

3a edició: *Barcelona, 19 de juliol de 1997*.

4a edició: *Barcelona, 28 de juliol de 2007.*

© **Magdalena Grau Figueras**

© **Agustí Chalaux de Subirà**

© Propietat d'aquesta edició: Publicacions de l'**Escola Horace Finaly**

<!-- ![](media/image1.png){width="1.2222222222222223in"
height="0.4305555555555556in"} -->

Aquest llibre està subjecte a una llicència de [*Creative Commons
Reconeixement-CompartirIgual.*](http://creativecommons.org/licenses/by-sa/3.0/deed.ca)

[*http://www.finaly.org*](http://www.finaly.org/) - E-correu:
escola.finaly@gmail.com

**Disseny: Miquel Chicano**

<!-- ![](media/image2.jpeg){width="4.490277777777778in"
height="3.734722222222222in"} -->

Les *bullae* eren en els mil·lennis V-IV aC el que avui dia en diem
«factura-xec» (albarà conformat, factura acceptada i xec tirat pel
client); eren unes bosses d'argila, més o menys esfèriques, plenes de
diferents figuretes de fang com a moneda representativa, i segellades en
l'exterior com a símbol de les transaccions comercials, en el context
d'un complex sistema de comptabilitat, i que podem considerar com
l'antecedent de les famoses tauletes cuneïformes, i per tant de
l'escriptura. Segons totes les enciclopèdies, el Temple vermell d'Uruk,
el banc sumeri més antic per ara que coneixem arqueològicament, té
arxius bancaris complets durant 200 anys (3400 a 3200 aC).


<br />

# **ÍNDEX**

CONTRAPORTADA 7

PRÒLEG 1a edició 8

PRÒLEG 2a edició 9

PRESENTACIÓ 10

**I PART ‑ CAP A UN SISTEMA MONETARI RACIONAL** 15

INTRODUCCIÓ 16

1\. Empíria i «ciència» 16

2\. El sistema monetari: un sistema mètric 17

**Capítol 1. ELS SISTEMAS MONETARIS** 19

1\. Primer nivell: les mercaderies concretes 19

2\. Segon nivell: les unitats monetàries abstractes 20

3\. Tercer nivell: els valors mercantils mixtos 20

4\. Quart nivell: els instruments monetaris 21

5\. Conclusions 22

**Capítol 2. LA REALITAT MONETÀRIA A TRAVÉS DE LA HISTÒRIA** 23

1\. El troc antemonetari 23

2\. La realitat monetària entre els pobles primitius 23

3\. Els sistemes monetaris de les civilitzacions naixents 25

4\. Aparició de la moneda metàl·lica concreta 26

5\. De la moneda metàl·lica al paper-moneda 27

6\. El sistema monetari actual 30

7\. Referències bibliogràfiques d'aquest capítol 32

**Capítol 3. CARACTERÍSTIQUES D'UN SISTEMA MONETARI «CIENTÍFIC»** 33

1\. Medició i sistemes mètrics 33

2\. Les unitats de mesura 34

3\. Els procediments de mesura 35

4\. Els documents de mesura 35

**Capítol 4. LA FACTURA-XEC** 37

1\. Característiques de la factura-xec 37

2\. Descripció de la factura-xec 37

3\. Funcionament de la factura-xec 38

4\. La qüestió de la divisa 38

**Capítol 5. LA TELEMÀTICA** 40

1\. Definicions 40

2\. Quina informació? 40

3\. Aplicacions 41

4\. El mercat telemàtic 41

5\. Desmaterialització monetària 43

6\. La disjuntiva actual 43

**II PART - POSSIBILITATS IMMEDIATES DE LA REFORMA MONETÀRIA** 44

INTRODUCCIÓ 45

**Capítol 6. L'ÒRGAN JUSTICIAL** 46

1\. La Justícia, custodi de l'arxiu monetari 46

2\. Independència de la Justícia 46

3\. Supressió de crims i delictes per diner 47

**Capítol 7. FISCALITAT** 48

1\. Impost únic 48

2\. Facilitar la vida 49

**Capítol 8. OMNICOMPTABILITAT** 50

1\. Característiques de l'omnicomptabilitat 50

2\. Estructura de l'omnicomptabilitat 50

3\. Anàlisi del mercat en els seus cicles i subcicles 51

4\. Diferenciació de factures-xec 52

**Capítol 9. MERCOMETRIA I MERCOLOGIA** 53

1\. Mètrica i «ciència» 53

2\. Definicions operatives 53

**III PART - FONAMENTS D'UN NOU ORDRE SOCIAL LLIBERTARI** 54

INTRODUCCIÓ 55

1\. L'instrument més adequat 55

2\. Inspiració ètica 56

3\. Estructura de la Tercera Part 57

**Capítol 10. LA SOCIETAT TOTAL I LA SEVA COMPOSICIÓ** 58

1\. Persones 58

2\. Imperi 59

3\. Societat utilitària i societat liberal 60

**Capítol 11. EL COMANDAMENT SOCIAL O** ***ARQUIA*** 62

1\. Definicions 62

2\. Dialèctica entre *arquia* y anarquia 63

3\. Les diferents *arquies* 64

**Capítol 12. LEGISLACIÓ MONETÀRIA** 66

1\. Implantació de la factura-xec 66

2\. Tipus de factures-xec 66

3\. Tipus de comptes corrents i operacions monetàries 67

4\. Imperialització de tots els comptes corrents 68

5\. Tipus d'establiments comptables 69

**Capítol 13. IMPERIALITZACIÓ DE LA XARXA MONETÀRIA TELEMÀTICA** 71

1\. La batalla per la informació 71

2\. Informació per a tothom 72

3\. La informació com a factor actiu de producció 73

**Capítol 14. REPARTIMENT DE LA RIQUEZA COMUNITÀRIA** 75

1\. Dialèctica entre bé comú i bé privat 75

2\. Utilització de la massa monetària comunitària 76

3\. Crèdits a la inversió 77

4\. Finances al consum 78

5\. Municipalització del sòl 80

6\. Desaparició de les classes per diner 80

7\. Resum dels darrers capítols 81

**Capítol 15. LA SOCIETAT UTILITÀRIA-PRODUCTIVA** 82

1\. Definicions 82

2\. Reflexions sobre la societat utilitària 83

3\. Dinàmica pròpia de la societat utilitària-productiva 83

4\. Responsabilització de tot acte monetari en la societat

utilitària-productiva 84

5\. Lleis mínimes de protecció a la societat utilitària-productiva 85

6\. Comerç exterior i duanes 91

**Capítol 16. LA SOCIETAT LIBERAL** 93

1\. Definició 93

2\. Societat utilitària i societat liberal 94

3\. Organització interna de les professions liberals 94

4\. Responsabilització de tot lliure acte liberal 97

5\. Mecanismes de separació efectiva entre la societat

utilitària‑productiva i la societat liberal 98

**Capítol 17. LA SOCIETAT UTILITÀRIA‑CONSUMIDORA** 100

1\. Dinàmica pròpia de la societat utilitària‑consumidora 100

2\. Composició de la societat utilitària‑consumidora 101

3\. Protecció i responsabilització dels consumidors 101

4\. Consum i consumisme 102

**Capítol 18. LA UTOPIA LLIBERTÀRIA** 103

1\. Estructures opressores i estructures llibertàries 103

2\. La societat postlògica 104

3\. La societat ecològica 105

4\. La societat pacificada 105

5\. El socialisme anàrquic 106

**Capítol 19. LA SOCIETAT TRANSCENDENT** 107

1\. Fenomen i noümen 107

2\. La societat transcendent 107

3\. Llibertats fenomèniques i llibertat noümènica 108

**IV PART - UNA HIPÒTESI DE TREBALL SOBRE EL MERCAT** 109

INTRODUCCIÓ 110

**Capítol 20. ENUNCIAT DE LA HIPÒTESI** 111

1\. Enunciat general 111

2\. Precisions 111

**Capítol 21. ANTECEDENTS I CONFIRMACIONS EMPÍRIQUES** 113

1\. Antecedents 113

2\. Confirmacions empíriques 113

**Capítol 22. FORMULACIÓ DE LA HIPÒTESI** 115

1\. Formulació general 115

2\. Invenció de diner 116

3\. Formulació detallada 117

**Capítol 23. POSSIBILITATS EN CAS DE CONFIRMACIÓ DE LA HIPÒTESI** 119

1\. El bé comú mercantil en l'actualitat 119

2\. El bé comú mercantil en règim de factura‑xec 119

3\. Imperialització del bé comú mercantil 120

4\. Economia 121

**AUTORS**

Magdalena Grau Figuras 122

Agustí Chalaux de Subirà 122


<br />
<br />

# **CONTRAPORTADA**

La idea de la moneda com a informació circulant i del sistema monetari
com a sistema d'informació no és nova; però sí que podem dir que se li
ha prestat poca atenció, i que les conseqüències d'aquest plantejament
no s'han dut fins al final. Tenint en compte la gran importància de la
informaciò en els nostres dies, creiem que aquest oblit és molt greu:
ens cal, doncs, fer una revisió a fons del tema. Aquest serà l'objectiu
del present estudi.

Tot i que partirem de l'estudi i anàlisi dels sistemes monetaris,
per tal de proposar-ne una reforma important, en darrer terme, allò que
més ens interessa són les realitats socials que poden derivar-se
d'aquesta reforma. El nostre interès, doncs, no se centra tant en la
mercologia com en la sociologia; i, encara més, en l'art política.

Ara bé, per tal que les relacions de l'home amb la natura canviïn de
sentit, passin de l'actual orientació possessiva i destructiva a una
orientació de respecte i admiració, cal un canvi radical de mentalitat,
que requereix temps, i que no es pot improvisar per llei. És aquí que
les estructures socials llibertàries poden ajudar a accel·lerar el
procés. Una societat clara i transparent, monetàriament
responsabilitzada, amb molt de temps lliure, amb abundància productiva
i amb una gran solidaritat comunitària envers els que la necessiten, és
una societat que no posa traves a les idees, als experiments socials,
que no condiciona les mentalitats sinó que les deixa lliures i les ajuda
en les seves iniciatives, i que, per tant, promou la mutació i la
transformació social.


<br />
<br />

# **PRÒLEG 1a edició**

Aquest assaig està dirigit especialment a tots aquells investigadors
socials que cerquen vies analítiques alternatives en l'estudi de
l'actual panorama nacional i internacional.

En tant que assaig, resumeix densament, potser fins i tot excessivament,
tot un conjunt de propostes en diferents àmbits de la vida econòmica,
política i social. No és doncs ni un llibre de divulgació, ni un tractat
complet. Es tracta simplement d'una exposició mínimament tècnica i
sistemàtica, escrita per a recollir crítiques i col·laboracions. La
reflexió que proposem suscita múltiples interrogants, tant des del
punt de vista de la teoria com del de la seva aplicació pràctica en la
vida política, social, nacional, individual, econòmica, ecològica...
És precisament la recerca de la formulació d'aquests interrogants, i la
possible col·laboració d'especialistes individuals i col·lectius, un
dels objectius d'aquest assaig.

El Centre d'Estudis Joan Bardina porta molts anys analit­zant −amb molt
pocs mitjans− els fenòmens socials més evidents i més preocupants, i
cercant pro­postes con­cre­tes que, dins d'un nou marc de referència,
puguin ésser viables, sense necessitat de canvis socials discontinus.

Us agrairem tots els suggeriments i totes les críti­ques que ens vulgueu
adreçar; el nostre agraïment serà més gran com més objectivament severa
serà la crítica.

*1a edició Barcelona, maig de 1984*


<br />
<br />

# **PRÒLEG 2a edició**

La inspiració, l'alè, l'esperit fou Horace Finaly, jueu hon­garès,
emigrat a França, president del Banc de París i dels Països Baixos, gran
banquer, erudit, humanista, filòsof, lector dels clàssics grecs en
l'idioma original, diposi­tari de velles i sàvies tradicions
platòniques. Ell dóna el nom a l'Es­cola que edita aquest llibre.

La clarividència, el rigor, l'estructura, les dues o tres intuï­cions
genials i els cents de solucions i propostes inge­nioses afegides, com
la carroceria a un motor d'un Merce­des, tota una vida dedicada, més de
tres quarts de segle, a perfilar un sistema general econòmic, social i
polític, en l'àmbit dels fenòmens i una incommovible fe en l'àmbit de la
transcendència. Això és obra d'Agustí Chalaux.

La feina amorosa, competent, ordenada, precisa de re­dacció d'aquesta
obra correspon a Magda Grau. La vaig conéixer en una reunió als
caputxins de l'Ajuda, al barri de Ciutat Vella de Barcelona. Cada
setmana aquells adoles-cents s'aplegaven lliure­ment per escoltar
astorats la paraula viva del mestre, d'Agustí Chalaux. Ella perseverà.
Posà en forma de llibre, aquest llibre, allò que l'Agustí deia i que
altres vam escoltar i vam intentar fixar en primeres redac­cions més
imperfectes.

En aquests curts primers rengles d'aquest escrit no resis­teixo a posar
en el paper les, per a mi, tres intuïcions fona­mentals de
Finaly-Chalaux:

1\. La moneda, a més d'un títol de dret a la possessió d'uns béns d'un
valor determinat, és la informació necessària per a poder exigir totes
les responsabilitats socials relle­vants, si la moneda és explicativa
del que s'ha comprat i venut amb ella.

2\. Aquesta moneda responsable permet una comptabilitat gene­ral d'una
comunitat geopolítica determinada i detectarà, fora d'excep­cions
catastròfiques, una plusvàlua insospitada de tipus so­cial, independent
de la plusvàlua privada generada per les empre­ses.

3\. Aquesta plusvàlua, avui amagada, és robada per privats i cal que
sigui administrada per l'estat democràtic, en nom de la comunitat
esmentada, per finançar la vida, la segu­retat social i totes les
professions vocacionals (mes­tres, metges, sacer­dots, polítics, jutges,
artistes...) i per credi­tar la compra de tots els excedents de
producció útils per a millor producció.

Meditem-ho!

<br />

**Lluís Maria Xirinacs**

Ex-senador i fundador de l'Estudi General

Filòsof globalista que ha aprofundit en nous models sòcio-econòmics

*2a edició Barcelona, 19 de maig de 1995*


<br />
<br />

# **PRESENTACIÓ**

El nostre univers visual, en qualsevol dels fets que en la nostra
societat transcorren amb ús de moneda, és molt restringit, i està molt
per sota del que actualment permetrien les tecnolo­gies agrupades sota
el nom con­junt de telemàti­ca.

En referència a qualsevol fenomen monetari, ningú −ni el polític, ni el
jutge... ni l'empresari, ni el responsable d'una institució liberal...
ni l'economista, ni el sociò­leg... ni qual­sevol modest ciutadà− no pot
actualment saber res d'exacte i precís sobre les pregun­tes clàssiques:
qui?, quan?, com?, perquè?

De cara a l'actuació justicial, és evident que mentre no es pugui
contestar aquestes preguntes −i molt especialment la de «qui»−, la
nostra civilització no serà altra cosa que un camp de cultiu
d'irresponsables.

De cara a la marxa diària del mercat i de tota la socie­tat, en general,
aquests no podran conèixer un desenvolu­pa­ment real i ple fins que no
comptin amb un mitjà eficaç per a superar la situació de total
desinfor­mació en què vivim.

Igualment, de cara al coneixement, teòric i pràctic, del mer­cat i de la
societat, podem dir que aquest no progres­sarà, ni podrà fer-se
experimental, mentre no existeixi un sistema racio­nal de mesura i
documentació de cada feno­men elemen­tal esde­vingut.

Actualment, la informació és un dels elements bàsics en tot afer humà,
fins i tot potser el més bàsic: comen­çant pels plante­jaments d'alguns
biòlegs actuals, que diuen «vida és infor­mació» (la informació
continguda en els gens), i aca­bant per les moder­nes tecnologies
informàti­ques, de tracta­ment artificial de la informació rigorosament
codificada, sense informació adequa­da no pot desenvolu­par-se amb un
mínim d'eficàcia cap activi­tat.

La idea de la moneda com a informació circulant i del siste­ma monetari
com a sistema d'informació no és nova; però sí que podem dir que se li
ha prestat poca aten­ció, i que les conseqüèn­cies d'aquest
plante­jament no s'han dut fins al final. Tenint en compte la gran
importància de la informaciò en els nostres dies, creiem que aquest
oblit és molt greu: ens cal, doncs, fer una revisió a fons del tema.
Aquest serà l'ob­jectiu del present estu­di.

La circulació monetària revesteix, en l'actualitat, dues formes
principals: els bitllets de banc, títols al portador que circulen sense
deixar cap rastre, i que per aquest motiu podem denomi­nar **circulació
anònima-impersonal**; i el diner escriptural o diner bancari, és a dir,
els comptes co­rrents bancaris i formes similars, que sí que estan
perso­nalitzats, i per aquest motiu parlarem de **circulació
perso­nal-documenta­da**.

La circulació anònima-impersonal és, per la seva matei­xa naturalesa, la
causa de l'actual desinformació sobre els fenò­mens monetaris; pel que
fa a la circulació personal-documen­tada, si bé ofereix més garanties
d'informació, aquestes s'esfondren des del moment que aquest tipus de
circulació es pot convertir, sempre que convingui a l'inte­res­sat, en
circu­lació del primer tipus −ja que no és, de fet, sinó una circula­ció
auxiliar i secundària, derivada de la primera−.

Ens trobem, doncs, que el sistema monetari actual no és un sistema
d'informació, sinó, tot el contrari, un sistema desinfor­matiu.

Per a superar aquesta situació, proposem la substitu­ció d'a­questes
dues circulacions actuals, per la circula­ció d'un únic tipus
d'intrument monetari, que anomena­rem **factura-xec**. La factura-xec
serà plenament personalitzada, i només servirà per a un únic acte
monetari elemental; a més a més, se servirà de la moderna tecnologia
telemàtica (o informàti­ca a distàn­cia), de manera que esdevindrà un
instrument molt àgil i còmode. Amb aquestes característi­ques
fonamen­tals, el sistema monetari pot adquirir la qualitat de sistema
d'infor­mació, per captació au­tomàtica i conti­nua de les magnituds
monetàries, sobre els fenò­mens concrets a elles subjacents.

Una comunitat geopolítica[^1] que posés en pràctica un siste­ma monetari
com el que propo­sarem, tindria la possi­bi­litat triple de:

A nivell justicial, disposar de documentació antejusti­cial precisa, que
permetria de judicar, amb rapidesa, eficàcia i ob­jec­tivitat, sobre les
responsabilitats personals en qualse­vol crim o delicte comès per diner.

A nivell de mercat i de societat total, assolir un desen­vo­lupa­ment
harmoniós i ple, gràcies a la clarifica­ció i infor­ma­ció aportada per
unes estadístiques i analí­tiques dinàmi­ques i contí­nues de tota
l'activitat mo­netària −sen­se, però, que la informa­ció de tipus
estric­tament persona­litzat pugui ser coneguda per ningú altre que la
Justícia, i tenint en compte que aquesta no en podrà fer ús si no és
justificada­ment.

A nivell de la mercologia, disposar finalment d'un instru­ment
mètric-comptable per a la mesura objectiva de tots els fenòmens
elementals del mercat, la qual cosa signifi­ca poder convertir l'estudi
del mercat en una disci­plina veritablement experimental-quantitati­va.

Tot i que partirem de l'estudi i anàlisi dels sistemes mone­ta­ris, per
tal de proposar-ne una reforma impor­tant, en darrer terme, allò que més
ens interessa són les realitats socials que poden derivar-se d'aquesta
reforma. El nostre interès, doncs, no se centra tant en la mercologia
com en la sociologia; i, encara més, en l'art política.

La reforma monetària que proposem és, en ella mateixa i per ella sola,
**èticament neutra**, en el sentit que no és ni bona ni dolenta, sinó
que, com qualsevol altra tecnologia −no oblidem que el sistema monetari
és un instrument tècnic-auxiliar inventat per l'home−, la seva possible
bon­dat o maldat és funció, única­ment i exclusiva, de la utilit­zació
que se'n faci.

L'home construeix molts instruments, coses total­ment iner­tes que
l'ajuden en les seves tasques. Però després pot utilitzar-los de
múltiples maneres, en funció d'interessos i objectius socials molt
diversos; únicament aquests usos so­cials poden ser titllats de bons o
dolents, i mai els instru­ments en ells mateixos.

A partir d'aquesta constatació fonamental, podem fer una distinció
clarificadora entre **autopolítica** i **antipolíti­ca**.

**Auto** i **Anti** són dos prefixos d'origen grec; el primer signi­fica
«mateix, per sí mateix... espontània­ment i expan­si­va­ment...»; el
segon significa «contra», però aquí li dona­rem el matís específic de
«el contrari, deliberadament practi­cat (del terme que qualifica)».
Davant d'un mateix element lin­güístic, com és el cas de «política»,
«auto» i «anti» ex­pressa­ran les dues cares socials del concepte
signi­ficat per dit ele­ment.

El sistema monetari que proposem d'establir serà un instru­ment molt
potent d'informa­ció. I ja és sabut que qui té la infor­mació, el
coneixement, el saber, té també el **poder**, la capacitat d'actuar,
dirigir, conduir, elabo­rar estratègies (mercants, so­cials,
polítiques...).

Cal preveure molt bé, doncs, com s'utilitzarà aquest instru­ment. Serà
utilitzat antipolíticament per una minoria, en benefici propi i en
contra dels interes­sos de la majoria, convertint el poder sobre les
coses en un il·legítim poder sobre les persones? O bé serà utilitzat
autopolíticament, en benefici de tots els mem­bres de la comunitat
geopolítica, amb un eficaç poder sobre les coses dedicat única i
exclu­si­vament al servei de les persones?

Serà la informació reservada a una minoria, o oberta a la totalitat de
la comunitat geopolítica?

Per la nostra banda, ens declarem obertament parti­daris d'una
utilització autopolítica de la reforma mo­netària, que com­prengui els
següents objectius socials:

a\) Donar accés lliure i gratuït, a tots els membres de la comuni­tat
geopolítica, a tota la informació monetà­ria de tipus
analí­tic-estadístic, i encarregar a la Justícia la pro­tecció de tota
la informació monetària de tipus per­sonal-privat.

b\) Donar a tots els membres de la comunitat geopolíti­ca totes les
llibertats fe­nomèni­ques concre­tes que encara els manquen, però que
són possi­bles en funció del nivell tècnic actual.

c\) Donar els seus drets jurídics a tots els membres de la comu­nitat
geopolítica, i, per començar, donar-los plena igualtat jurídica, sense
cap accep­ció de persona ni ex­cep­ció de cosa.

d\) Donar benestar creixent al màxim de persones, en funció de l'eficàcia
dels sabers de producció mate­rial i dels sabers de servei liberal.

e\) Donar autopacificació interna i protecció externa efica­ces a tots
els pobles acollits en la comunitat geopolíti­ca.

f\) I, en el límit de l'acció política exterior, cercar sense treva ni
descans la lenta autopacificació entre totes les comuni­tats
geopolítiques, entre totes les cultures i entre totes les
civilit­zacions.

Tots els objectius que acabem d'esmentar, poden resu­mir-se i
concretar-se en dos, en els quals centrarem bona part d'aquest assaig.

El primer és la desaparició pacífica de tota mena de poder sobre les
persones, i la seva substitució per uns legí­tims poder eficaç sobre les
coses i comanda­ment social de les persones, nascudes totes lliures.

Posar això en pràctica implica una reforma a fons dels apa­rells
estatal, justicial i ètnics-autonòmics. En primer lloc, els membres
respectius d'aquests aparells han de ser plena­ment responsables de llur
actuació, i, doncs, han de passar davant la Justícia al terme de llurs
mandats; en segon lloc, les atribucions de cada òrgan han d'estar molt
ben determi­nades, i limitades al mínim necessari, sempre segons el
prin­cipi de subsidiarietat; i, en tercer lloc, la Justícia ha de
gau­dir d'una plena independència respecte de l'Estat.

El segon objectiu és la desaparició pacífica de tota mena de misèria
material o marginació social per raó de diner. Implica, això,
l'elaboració d'una política de rendes adapta­da a les possi­bilitats que
ofereix el nivell de desenvo­lupa­ment tecnològic-productiu actual. Que
avui dia és possi­ble de donar diner a tothom, ja no ho pot negar ningú.
Was­sily Leontief[^2] afirma: «La història del progrés tec­nològic al
llarg dels darrers 200 anys és, essencialment, la història de l'es­pècie
humana fent lentament i constant el seu camí de torna­da cap al Paradís.
Però què passa­ria si de cop ens hi trobés­sim? Si se'ns oferissin tots
els béns i serveis sense treball, ningú no estaria ocupat. Si no hi ha
ocupa­ció, no hi ha sala­ris. Per tant, fins que no es formulessin noves
políti­ques de rendes, apropia­des per a adaptar-se a les noves
condi­cions tecnològiques, ens moriríem de gana en el Para­dís».

Efectivament, els processos de producció material van pres­cindint, cada
dia més, d'un factor que era abans fona­mental: el treball humà. Aquest
és un fet que s'imposa amb evidència, i davant del qual no podem tancar
els ulls; però cal que ens ado­nem que no es tracta d'un fet negatiu,
sinó d'un fet altament positiu: què millor per a l'home que
allibe­rar-se finalment del treball, de la tasca rutinària i sense
al·licient? No cal ser gaire intel·ligent per a com­prendre que, si les
màquines produeixen, si **hi ha** produc­ció, **hi ha d'ha­ver** també
el diner necessari per a absorbir-la; i si el mercat no genera
espontàniament aquest diner −preci­sament perquè no hi ha treball−,
llavors és la tasca del polític d'**inventar-lo**, i de **repartir-lo**
equitativament, en funció de les necessitats més evidents, tant del
mercat com de la socie­tat. I aquesta tasca del polític no és difícil
d'organitzar quan es compta amb un sistema monetari plenament
informatiu.

Però tot això ha de fer-se respectant sempre al màxim, fins i tot
afavorint, la iniciativa privada i la propietat pri­vada dels mitjans de
producció: ja que la història ens ensen­ya que són precisament aquestes
institucions les responsables de la fecundi­tat, dinamici­tat i progrés
tècnic constant del mercat productiu.

Que ens permeti el lector unes darreres reflexions sobre la reforma del
sistema monetari que proposarem: la substi­tu­ció dels actuals bitllets
de banc i altres formes auxiliars, per la factu­ra-xec pro-telemàtica i
biperso­nal.

Aquesta substitució és molt fàcil de realitzar, tant des del punt de
vista tècnic com des del punt de vista social.

Tècnicament, la telemàtica està ja a punt per a fer possi­ble, en un
termini no massa llarg, la implantació de la factu­ra-xec com a únic
instrument monetari.

Socialment, només cal observar que el sistema monetari és una estructura
abstracta i convencional, exterior a l'ho­me, de caràcter
instrumental-auxiliar, per a comprendre que la seva reforma no ha de
provocar ni resistències psicològiques ni trans­torns socials de cap
mena. La prova és que ja es comença a utilitzar en diversos països,
també en el nostre, el diner electrò­nic, −per no parlar de l'exten­sió
ràpida i gene­ralitza­da dels comptes corrents−.

Així doncs, la reforma que proposem és, abans que tot, una qüestió de
voluntat política.

La revolució telemàtica és avui, ja, un fet impara­ble, que afectarà
cada cop més tots els camps de l'acti­vitat huma­na −sempre, però, en
una dimensió auxiliar, no ho obli­dem−. Com tota tecnologia, la
telemàtica és, en ella matei­xa, neu­tra, susceptible d'utilitzacions
èticament molt diver­ses. «En espera que sigui efectiva­ment creada una
reglamen­tació estructurada, la nova tecnologia romandrà sinònim de
cen­tralització, repres­sió, intrussió, dominació. Llàstima. La
tecnologia no és altra cosa que un instrument per a una major eficàcia.
Certament, els 'dolents' poden oprimir, torturar, espiar i explotar més
i millor que mai. Però alhora, la tecno­logia permet a l'home
d'escoltar, d'informar, d'aju­dar i de protegir el proïsme molt més que
no ho havia mai gosat d'imaginar. Torna la vista als cecs, l'oïda als
sords, mesura amb precisió, reparteix amb equi­tat, reeixeix en
ope­ra­cions quirúrgiques increïblement deli­cades. Dóna als
dis­mi­nuïts i a les persones d'edat els mitjans per a expres­sar-se,
desplaçar-se, comuni­car-se i conversar amb els al­tres»[^3].

La telemàtica implica necessàriament, doncs, o bé una gran esperança per
a tots els pobles de la terra, a condició que s'en­tengui com un
instru­ment d'accés gratuït, dedicat al servei de la llibertat i de la
informa­ció de totes les persones; o bé una gran amenaça de més poder
sobre les perso­nes per part dels podero­sos de sempre: poders fàc­tics,
estatismes, siste­mes polí­ciacs, militarismes...

Concretament, el diner electrònic, si no fem atenció, ens pot conduir
més aviat al despotisme abso­lut profetitzat per Orwell i Huxley, que no
al món de llibertats concretes que proposem nosaltres. Tal com s'està
desen­rotllant ac­tual­ment, el diner electrònic constitueix sistemes
d'infor­mació molt parcials i tan­cats, limitats a uns nuclis privats
molt reduïts.

Per això, cal que una decisió i voluntat autopolíti­ques siguin
consti­tuïdes ràpidament. Llancem des d'a­quí una crida a la revolució
de no-violència intel·ligent i activa de tots els pobles de la terra:
perquè allò que és tècnicament possi­ble, esdevindrà realitat concreta
tan aviat com un poble n'estigui íntimament convençut. I val més massa
d'hora que massa tard.

La crisi de l'actual civilització, i les possibilitats allibe­ra­dores
d'una nova tecnologia, aquest és el repte a què ens enfrontem els
ciutadans d'aquestes darreries de segle XX.


<br />
<br />

# **I PART.** **CAP A UN SISTEMA MONETARI RACIONAL**

<br />

## **INTRODUCCIÓ**

Aquesta Primera Part del nostre assaig se situa dintre de la disciplina
que anomenem mercologia, és a dir, «ciència del mercat»; i, més
concretament, està dedicada a l'estudi dels sistemes monetaris, amb la
voluntat d'aconseguir una objecti­va­ció màxima del tema.

Però els sistemes monetaris, en tant que realitat social, no natural, i,
a més a més, totalment **inventada** per l'ho­me, no poden ser estudiats
des d'un punt de vista estreta­ment mer­colò­gic; cal ampliar els
horitzons i abastar la seva evolu­ció i la seva interrelació amb les
altres múltiples i complexes realitats i crea­cions huma­nes, si el que
volem és obtenir una comprensió com­ple­ta i global de la naturale­sa
dels sistemes monetaris.

Per aquest motiu, la nostra aproximació científica, ob­jectiva­dora, als
sistemes monetaris, serà necessària­ment de tipus inter­disciplinar, en
el sentit que recorre­rem a criteris històrics, et­nològics,
sociològics... per tal d'arribar a una certa reconstruc­ció del
naixement, desenvolupament, trans­formació i funcions socials −a més a
més de les estricta­ment mercantils− d'aquests sistemes.

<br />

## **1. Empíria i «ciència»**

La paraula **ciència** gaudeix avui dia d'un gran prestigi; i, per
aquest motiu, és usada moltes vegades abusivament. Sembla que, solament
dient que tal cosa és científica, la tal cosa ja està justificada.

Però a més a més, resulta que la ciència és una cosa molt àmplia, és un
gran sac en el qual s'hi poden encabir multi­tud de coses. Hi ha les
ciències formals i les cièn­cies empí­riques, les ciències
experimen­tals i les ciències no experi­mentals, les cièn­cies naturals
i les ciències socials...

Davant d'aquest costum, nosaltres som partidaris de defi­nir sempre, amb
precisió, el tipus de coneixement de què es tracta en cada cas.

Esperem, doncs, que se'ns perdoni d'introduir aquí una breu reflexió
sobre les diferents formes d'aproxi­mació a la realitat que l'home és
capaç de dominar.

a\) En primer lloc, hi ha el **coneixement empíric** o
**expe­rien­cial**, sorgit directament de la pròpia expe­rièn­cia de
l'ob­jecte (sigui aquest exterior o interior al subjecte). És un
coneixe­ment concret de les coses concretes que experimen­tem, sense cap
posterior elabo­ració de tipus abstractiu: en ell, el subjec­te prima
sobre l'objecte, perquè posa tota la seva persona en l'expe­riència; de
manera que un mateix objecte és experi­men­tat i, doncs, conegut, de
diferents maneres per diferents subjectes. Hi ha, a més a més, dues
classes de coneixe­ment empí­ric: el fenomènic −és a dir: referit a
reali­tats d'apa­rença física, experimentades sensi­blement−, i el
noü­mènic −és a dir: referit a realitats metafísi­ques, experi­mentades
en esperit pur−.

b\) En segon lloc, hi ha la **lògica**: aquesta, de fet, no és cap
coneixement, ja que està totalment desvin­culada de l'ex­pe­riència
concreta. La lògica és, més aviat, un instru­ment per a treballar el
coneixement, de caràcter total­ment auxiliar, que es limita a
proporcionar estruc­tures i formes abstractes, buides de contingut
concret, però posteriorment omplena­bles amb dades empíriques
quals­sevol. La lògica no és, doncs, ni objectiva −perquè no es refereix
a cap objecte concret−, ni subjecti­va, perquè tampoc no depèn de cap
subjecte particu­lar−; és, sim­plement, instrumental.

c\) Finalment, tenim la **cognició empírica fenome­nolò­gi­ca
pro-experimental**, que comprèn dues fases princi­pals: hi ha, primer,
l'aplicació de la instru­menta­ció lògica a les dades del coneixement
empí­ric-fenomè­nic. Aquest és tractat i elaborat segons les operacions
lògiques, i passa llavors de ser un coneixement concret a ser una
cogni­ció abstractada de la realitat concreta: ja no es tracta d'una
expe­riència singular i subjectiva, sinó del tracta­ment d'aquestes
expe­riències segons unes operacions abstractes repetibles per qualsevol
subjecte. Això repre­senta un pas molt important cap a l'objectiva­ció,
ja que es fa possible de prescindir del subjec­te. En la segona fase,
però, es busca de contrastar la cognició abstracta­da de la realitat,
amb la reali­tat mateixa: és la fase pro-experimen­tal. Com més afinada
i completa sigui aquesta contrastació expe­rimental, més elevat serà el
grau d'ob­jectivitat de la cognició finalment obtinguda (tot i que mai
no es podrà arribar a una objec­tivació del 100%). La contrastació més
objectivadora és la que anomena­rem experimentació, i con­sisteix a
**crear**, de manera voluntària i controlada, les condi­cions en què
l'expe­riència podrà pro­var la validesa dels enunciats hi­potètics que
sobre la realitat hem extret en la fase ante­rior. Però això no és
sempre possi­ble, i moltes vegades cal **espe­rar** que aquestes
condi­cions es donin espontàniament en la mateixa realitat; parla­rem
llavors d'experiment.

Després d'aquesta recapitulació, afegim que nosal­tres limitem l'ús de
la paraula **ciència** al significat, molt precís i restringit, següent:
**ciència** és «aquella part de l'empiris­me fenomenològic
pro-experimental que consisteix en l'e­nuncia­ció de lleis implica­des
en un nombre determinat de contras­tacions experimentals ja
realitzades». Per a comoditat del discurs, però, usarem moltes vegades,
al llarg d'aquest as­saig, la paraula ciència en el seu sentit ampli i
imprecís habitual; en aquest cas, l'escriurem sem­pre entre cometes.

Arribats aquí, ens podem preguntar: dintre de quin dels tipus de
coneixement suara descrits se situa la nostra reflexió sobre els
sistemes monetaris? La respos­ta: qualsevol reflexió sobre temes
mercològics, en general, i monetaris, en parti­cular, pot arribar avui
dia a esdevenir empírica fenome­nolò­gica, però molt difícilment podrà
arribar a trobar una con­trastació experimental rigorosa, a falta de
l'existència d'un sistema mètric adequat dels fenòmens elementals de què
es tracta.

Pel que fa als aspectes menys específicament mer­colò­gics, més de tipus
sociològic (història, funcions socials... dels siste­mes monetaris), cal
ressaltar que aquestes discipli­nes, per elles mateixes, troben grans
dificultats per esdevenir experi­mentals.

<br />

## **2. El sistema monetari: un sistema mètric**

Al llarg de la nostra aproximació als sistemes monetaris descobri­rem
que aquest són, fonamentalment, uns sistemes mètrics, potser els primers
inventats per l'home, ara fa uns 10.000 anys. La seva finalitat
mer­cantil és de mesurar els fenò­mens elementals del mer­cat, els
can­vis, en la seva per­valència principal, el valor de canvi.

Però a més a més tenen, originàriament, una altra funció de gran
importància social: són, a partir d'un cert moment, siste­mes
documentaris, a través d'uns instruments monetaris que deixen constància
de cada intercanvi elemental realitzat.

En finalitzar el recorregut per la història dels siste­mes mone­taris,
arribarem a una conclusió fonamental: i és que els siste­mes monetaris
dels darrers 4.000 anys han perdut les caracterís­tiques principals
abans assenya­lades: han esdevin­gut antimètrics i antidocumentaris.

Per les greus conseqüències mercantils i socials que com­porta aquest
fet, és urgent la substitució del sistema monetari actual per un altre
més racionalment adaptat a la que hauria de ser la seva funció
específica. Inspi­rant-nos en els sistemes monetaris primitius, en
propo­sarem una reactua­lització que aprofiti les possibilitats de la
moderna tecnologia telemàtica: redefinirem un sistema monetari molt àgil
i còmode, per a una gestió racional i una cognició mètrica-documentària
i, doncs, pro-experimental, del mercat.


<br />
<br />

# **Capítol 1. ELS SISTEMES MONETARIS**

En què consisteixen i per a què servei­xen els sistemes mone­taris?

Per a contestar aquestes preguntes, prescindirem de tot el que ens
expliquen els «economistes»[^4], i anirem directa­ment a expo­sar la
nostra pròpia concepció de la realitat monetària.

No pretenem aquí fer una descripció de com funcionen els sistemes
monetaris vigents en l'actualitat, sinó de com fun­ciona­ren els
primitius sistemes monetaris, i de com **hau­rien** de fun­cionar els
actuals: proposarem doncs una norma­tiva monetària.

Per a aconseguir una clarificació màxima del tema, farem una distinció
entre quatre nivells de realitats:

1r nivell: les mercaderies concretes

2n nivell: les unitats monetàries abstractes

3r nivell: els valors mercantils mixtos (concrets-abstrac­tes)

4t nivell: els instruments monetaris

<br />

## **1. Primer nivell: les mercaderies concretes**

Tots els éssers vius, i també, entre ells, l'home, necessi­ten consu­mir
una sèrie de béns (i, en el cas de l'home, també ser­veis) per a poder
prosseguir i millor realitzar la seva existència. Aquests béns els
anomenem **béns utilitaris**, ja que són **útils** per a satisfer les
necessitats consumido­res dels éssers vius.

De la mateixa manera, entenem per **utilitarisme** el siste­ma de
producció i distribució de béns utilitaris existent en una co­muni­tat
(vegetal, animal o humana) determinada.

En l'espècie humana s'ha anat desenvolupant, al llarg de mil·lennis
d'evolució, una modalitat d'utilitarisme que és avui dominant en totes
les societats modernes: es tracta de l'utili­tarisme mercant-monetari
(abreujadament: **utilitarisme mer­cantil**)

Aquest règim utilitari es caracteritza bàsicament pel fet que els béns
produïts no són consumits pels seus propis productors, sinó que són
intercanviats en un **mercat**, i per mitjà d'unes con­vencions
reguladores que constitueixen un **sistema monetari**.

Els béns utilitaris intercanviats en un mercat s'anomenen generalment
**mercaderies**, i són de dos tipus: **mercaderies produïdes** (que
poden ser objectes inerts, sers servils o serveis utilitaris) i
**mercaderies productores** (que són les **forces** que permeten la
producció de les primeres).

Cal subratllar doncs que no té cap sentit parlar de siste­ma monetari si
no és en un context d'intercanvi de merca­deries concretes realment
existents.

<br />

## **2. Segon nivell: les unitats monetàries abstractes**

En un principi, el mercat −és a dir, l'intercanvi de mercade­ries− es
desenvolupava sense necessitat d'un siste­ma monetari.

Cada intercanvi elemental d'una mercaderia concreta A per una mercaderia
concreta B −anomenat **troc**− es realit­zava sense la media­ció de
convencions monetàries prèvies. L'únic factor a tenir en compte eren les
necessitats particu­lars dels dos agents del canvi: si aquestes
necessitats queda­ven satisfetes mitjançant un troc determinat, aquest
troc era arranjat. Però la percepció d'aquesta satisfacció era d'or­dre
qualitatiu, ja que no es feia cap referència a un patró quan­titatiu de
valor que perme­tés de calcular l'e­quivalència exac­ta entre els valors
de dues mercaderies qualssevol.

Però quan l'utilitarisme mercant d'una societat creix, s'am­plifica, es
complexifica, llavors es fa patent la necessitat d'un sistema de mesura
del valor quantitatiu de canvi de les mercade­ries, que permeti de
realitzar intercanvis quanti­tativament equi­valents. Així neix la
unitat monetària.

De la mateixa manera com per a mesurar distàncies concretes utilitzem el
metre, que és una unitat de longi­tud convencional i abstracta, per a
mesurar el valor de canvi de les mercaderies concretes, utilitzem
unitats mo­netàries, que no són sinó conven­cions socials totalment
abstractes i uni­versals[^5]. Són abstractes perquè són pures
**convencions for­mals**, **buides de contingut concret**; són
universals perquè constitueixen un comú denomina­dor
compta­ble-abstracte de totes les concretes i heterogènies mercade­ries
existents en el mercat conjunt considerat: és a dir, les vessen en un
únic sistema d'intercomparació, intermesu­ra i internumeració.

Cada concreta mercaderia conté doncs, per convenció, un cert nombre
d'unitats monetàries abstractes: gràcies a aques­ta homogeneïtzació
monetària de les mercaderies concretes, natu­ralment heterogènies, hom
pot fàcilment calcular equi­valències numèrica­ment exactes entre
diferents mercaderies concretes qualssevol.

Fixem-nos, no obstant, que la introducció d'una unitat mo­netària en un
mercat no fa desaparèixer el troc, és a dir, l'inter­canvi concret de
dues mercaderies concretes: única­ment el facili­ta i el perfecciona
numèricament.

<br />

## **3. Tercer nivell: els valors mercantils mixtos**

La conseqüència immediata de la introducció d'una unitat monetà­ria és
la fixació de valors mercantils. Això vol dir, senzi­llament, que a cada
mercaderia concreta se li assig­na un **valor mercantil**, això és, un
nombre determinat d'uni­tats monetàries que conté.

L'assignació, a cada concreta mercaderia produïda, d'un valor mercantil
determinat en unitats monetàries, dóna un **preu de venda**.

L'assignació, a cada concreta mercaderia productora, d'un valor
mercantil determinat en unitats monetàries, dóna un **salari**.

Preus i salaris són realitats mixtes, concretes-abstractes, ja que
resulten de la comparació entre mercaderies concretes (pri­mer nivell) i
unitats monetàries abstractes (segon nivell).

<br />

## **4. Quart nivell: els instruments monetaris**

Algunes societats protohistòriques que gau­dien d'un mercat molt dinàmic
arribaren, en un moment determinat, a una situa­ció en què els valors
mercantils (preus i salaris), fins llavors determinats gairebé
exclusivament per tradició, doncs molt estables −com succeeix en les
socie­tats mercan­tilment poc dinàmiques−, eren esta­blerts per lliure
conven­ció entre les dues parts contractants de cada lliure intercanvi
elemental. Així, preus i salaris fluctuen i canvien lliurement i
contínua, no només en funció del desig que cada part té de posseir la
mercaderia que l'altra ofereix, sinó també en funció de les
circumstàncies am­bientals (guerra o pau; escassedat o abundància;
dificultats o facilitats de transport, d'emmagatzematge...).

En aquest moment, la realitat mercantil esdevé tan rica i complexa, que
es fa necessària la invenció de noves modali­tats d'intercanvi, que
permetin transaccions més ràpides i còmodes: sorgeixen així en les
societats més avançades els instruments monetaris.

Els instruments monetaris no s'han de confondre ni amb les unitats
monetàries, ni amb els valors mercantils; però suposen l'existència,
tant de les primeres com dels segons. En una socie­tat on hi ha definida
una(es) unitat(s) monetària(es), i preus i salaris s'estableixen
lliurement, un **instrument monetari** consis­tirà, senzillament, en
l'elabora­ció d'un document comptable, intracompensable en un sistema de
comptabilitat.

Expliquem-nos: l'instrument monetari (que també po­dríem anomenar
document monetari, o signe moneta­ri...) és un **docu­ment** que
registra una lliure transacció mercantil, un lliure intercanvi
elemental. Però el seu interès radica en el fet que permet la
desaparició del troc (l'inter­canvi directe d'una merca­deria concreta A
per una mercade­ria concreta B), i possibilita d'efectuar intercanvis
diferits, tant en el temps com en l'espai. El funcionament de
l'inter­canvi diferit a través de document monetari és el següent:
imaginem que la persona X vol obtenir de la persona Y una mercaderia
concreta A per valor d'*a* unitats monetàries; però que no disposa de
cap mercaderia B que pugui oferir a canvi (en una quantitat tal que
assoleixi el mateix valor monetari d'*a* unitats mo­netàries). Doncs bé,
llavors Y pot fornir a X la mercaderia A, sense obtenir cap altra
mercade­ria concre­ta a canvi, però rebent un document en el qual X
reconeix un deute envers Y per valor d'*a* unitats monetà­ries. Si tant
X com Y posseeixen comptes corrents perso­nals en un esta­bliment
adequat (per exemple, en el temple de la ciutat), llavors el deute
registrat en l'instrument monetari pot ser immediatament com­pensat per
passació d'escriptures entre els dos comptes corrents.

Així doncs, un instrument monetari és, simplement, un reco­neixement de
deute, documentat i intracompensable a través d'un sistema de comptes
corrents personals.

Aquest invent tan senzill revolucionà el mercat, perquè l'in­tercanvi
diferit és molt més àgil i permet molta més dinamicitat mercantil que el
troc. A partir d'aquí, ja no cal inventar res de nou en matèria de
sistema monetari, per­què l'instrument mone­tari és prou flexible per a
adaptar-se a qualsevol situació, de la complexitat mercantil que sigui.
Únicament cal posar-lo al dia en funció de les realitats mer­cantils i
les possibilitats tecnològi­ques actuals. D'això ens ocuparem en
capítols següents.

<br />

## **5. Conclusions**

Com a síntesi final sobre la naturalesa dels sistemes moneta­ris, direm
que aquests són realitats complexes −però no difícils d'enten­dre−, en
què cal distingir els següents nivells:

1\. unes mercaderies concretes realment existents en el mer­cat (siguin
mercaderies produïdes, siguin merca­deries pro­ducto­res), que hom vol
intercanviar;

2\. unes unitats monetàries, convencions numèriques-abs­tractes
universals, que serveixen per a determinar amb exac­titud el valor
d'intercanvi de cada una i totes les mercaderies concre­tes anteriors;

3\. uns valors mercantils (preus i salaris), va­lors mixtos resul­tants
de la comparació entre mercaderies con­cretes i unitats montàries;

4\. uns instruments monetaris, documents que avisen i infor­men del
reconeixement d'un deute, per una quan­ti­tat deter­minada d'unitats
monetàries, d'una persona envers una altra (ben determinades també les
dues).

La unitat monetària és una unitat de mesura, i com a tal, és radicalment
abstracta. L'instrument monetari és un docu­ment que registra, alhora,
un acte de mesura (una medició, consistent en la fixació d'un valor
mercantil) i un acte mer­cantil (una transacció).

I tant l'una com l'altre no tenen, en definitiva, cap sentit, si no
existeix una mercade­ria concreta a mesurar i a inter­canviar
contractualment. Les mercaderies concretes realment existents són,
doncs, el fonament últim de l'existència d'uni­tats monetà­ries, de
valors mercantils (preus i salaris) i d'ins­truments mone­taris: és a
dir, de l'existència de sistemes monetaris.

Podem servir-nos d'una senzilla metàfora per a compren­dre la
naturale­sa instrumental-artificial-abstracta de tot siste­ma mo­netari.

Les mercaderies concretes (produïdes o productores) són les realitats de
base de tot utilitarisme: les anomenarem **realitats primeres**, perquè
són l'objecte directe de l'interès utilitari de l'home.

En canvi, podem imaginar-nos el sistema monetari com un **mirall** que
ens proporciona **imatges** de les mercaderies concre­tes i dels actes
de mercat: les realitats monetàries són així **reali­tats segones**,
derivades de les primeres.

Continuem imaginant-nos que, cada cop que dos agents de mercat realitzen
una transacció, la mercaderia que és l'objecte de dita transacció passa
fugaçment per davant del mirall (del sistema monetari), projectant-se la
seva imatge. La imatge és el seu valor mercantil (preu o salari). Però,
alhora, hi ha una cambra fotogràfica que pren una instantà­nia d'aquesta
imatge, i també dels dos agents que l'han provocada: la fotografia
obtin­guda és l'instrument monetari, el document del que ha passat. La
imatge projectada en el mirall és fugaç, desapareix en aca­bar-se la
transacció; però el document queda, consignant totes les
característiques de la transacció efectuada. Pel que fa a les unitats
monetàries, elles són l'esquema, radicalment abstracte-numèric, de les
imatges anteriors (la imatge del mirall i la imat­ge fotogràfica).

El valor d'aquestes imatges monetàries és instrumental-auxi­liar:
serveixen per a manejar millor les mercaderies concretes que les
originen, però no tenen cap valor intrín­sec. De valor intrínsec, només
en tenen les mercaderies concretes.

A més a més, és molt important d'observar que no poden existir imatges
monetàries sense mercaderies concretes que les hagin originades. Les
realitats monetàries són sempre segones, derivades de les concretes
realitats del mercat utilitari.


<br />
<br />

# **Capítol 2. LA REALITAT MONETÀRIA A TRAVÉS DE LA HISTÒRIA**

En el capítol anterior hem utilitzat un sistema d'exposi­ció que
suggeria, d'alguna manera, una certa reconstrucció histò­rica del
desen­volupament dels sistemes monetaris: primer existeix el troc no
mone­tari; després sorgeixen les unitats mo­netàries i es fixen els
valors mercantils (preus i sala­ris); final­ment, en algu­nes societats
evoluciona­des, apa­reixen els intru­ments monetaris.

Som conscients que aquesta reconstrucció és molt teòrica i
simplifi­cadora de la complexitat dels fets esdevinguts en reali­tat.
Per això, en aquest capítol volem oferir algunes pinzella­des que poden
donar un cert recolzament a la gene­ralització realitzada en el capítol
previ.

Cal, no obstant, advertir que la reconstrucció del desen­vo­lupa­ment de
la realitat monetària, tant entre els pobles pre­histò­rics com entre
els pobles primitius actuals, presenta serio­ses dificultats: els
documents existents són pocs i par­cials, i la seva interpretació és una
tasca molt delicada.

Amb totes aquestes limitacions, doncs, encetem el tema.

<br />

## **1. El troc antemonetari**

Dels estudis realitzats sobre l'intercanvi utilitari entre els pobles
primitius existents en l'actualitat, es dedueix que entre aquests pobles
(i potser també, per paral·lelisme et­nogràfic, entre els pobles
prehistò­rics), el troc no té un caràcter única­ment utilitari, sinó que
acompleix sobretot una funció social.

De fet, en les poblacions humanes d'organització social més senzi­lla
(les de caçadors-recol·lectors), el sosteniment indivi­dual i familiar
està sempre assegurat, i, per tant, l'in­tercanvi no és vital­ment
necessa­ri. Sí que és, en canvi, socialment necessari, ja que serveix
per a establir llaços d'amistat o alian­ces amb altres grups; o bé per a
afer­mar les relacions socials existents en l'in­terior del propi grup.

Degut a la gran importància d'aquest component social del troc primitiu,
aquest està moltes vegades revestit de formali­tats, de rituals
complexos lligats a la màgia, és a dir, a la concepció sacral de la vida
de l'home. Tot acte d'inter­canvi és considerat sagrat, com tota relació
social.

<br />

## **2. La realitat monetària entre els pobles primitius**

Entre els pobles primitius existents en l'actualitat, el co­neixe­ment i
la utilització d'alguna mena de sistema mone­tari destaca en tres parts
del món: l'Àfrica occidental i el Congo; la Me­lanèsia i Micronèsia;
l'est de Nordamèrica.

Cal fer ressaltar el fet que tots els pobles d'aquestes zones
desenvo­lu­pen un utilitaris­me ja avançat, de tipus neolí­tic, sigui
agrícola o pastoral.

Però aquest utilitarisme neolític és encara poc especialit­zat: cada
petita unitat social-productora pot encara en gran mesura
autoabastir-se, i per això el troc utilitari conserva encara un
carà­cter fortament social.

Aquests pobles tampoc no coneixen cap sistema d'escrip­tura.

Però tenen uns sistemes monetaris constituïts pel que hem anome­nat
unitats monetàries i valors mercantils.

Efectivament, entre les poblacions primitives de les zones esmenta­des
(no únicament d'aquestes zones, però sí princi­pal­ment), certs
**objectes** (que varien, evidentment, segons la pobla­ció de què es
tracti) estan revestits d'una gran im­portància so­cial: són símbols de
riquesa, i confereixen a qui els posseeix prestigi social.

Pel fet que aquests objectes són sovint intercanviats ceri­mo­nialment
en ocasió de certs esdeveniments socials, molts etnò­legs els han
equi­parat a una forma disminuïda, o primiti­va, de la mone­da
metàl·lica, **concreta**, que estava en vigor entre tots els pobles
civilitzats actuals fins fa un temps (fins que fou subs­tituï­da
definiti­vament pels anome­nats **bitllets de banc**).

Ara bé, nosaltres proposem una interpretació diferent: aquests
**objectes concrets** semblen tenir dues funcions molt ben
diferen­cia­des. La primera, fonamentalment social, crea­dora i
manteni­dora de rela­cions socials, és la que es desen­volupa a través
de l'intercanvi real, concret, d'aquests objec­tes concrets, en certes
ocasions, molt ben especificades, de gran importància social. La segona,
estricta­ment utilitària, és la de servir de patrons de mesura de valor
en l'intercanvi dels béns utilitaris corrents. En aquest segon cas, dits
objec­tes no són mai realment intercan­viats, sinó que són única­ment
una re­ferència abstracta per a calcular equivalències entre altres
mercaderies, valora­des **en** ells: això és el que hem anomenat una
unitat monetària. Els valors en unitats monetàries assignats a les
mercaderies (produï­des o produc­tores) són els valors mercantils de
dites mercade­ries.

La majoria de les vegades, la documentació etnològica que posseïm és
insuficient per a poder confirmar o infirmar amb base empírica aquesta
interpretació. Això és degut sobretot als prejudi­cis dels etnò­legs,
que encaminen la seva observa­ció cap a unes realitats determina­des,
descurant-ne unes altres més signifi­catives per a un estudi global de
l'uti­litaris­me primi­tiu.

Malgrat aquesta dificultat, hem seleccionat un parell d'e­xem­ples que
semblen anar en la direcció que indiquem.

Primer exemple: a les illes de l'Almirantall (Malàsia), els nadius poden
avaluar tots els seus béns en petxines i dents de gos. En els
intercanvis corrents, però, petxines i dents de gos no s'uti­litzen
gaire­bé mai, mentre que el seu ús és obli­ga­tori en els inter­can­vis
rituals.

Segon exemple: entre els Lele de Kasai (Congo), la tela de ràfia
constitueix el patrimoni nupcial de què tot home que es vul­gui casar ha
d'estar proveït. Però, a la vegada, els béns que són objecte
d'inter­canvi no ritual poden tots ava­luar-se en uni­tats de tela de
ràfia: en aquests inter­canvis, doncs, la tela de ràfia no intervé com a
mercade­ria concreta, sinó únicament com a patró de valor.

Ens inclinem, doncs, a parlar, en aquestes pobles, de l'e­xistèn­cia
d'unitats monetàries abstractes, i no d'objec­tes mone­ta­ris con­crets
(com acostumen a fer alguns etnò­legs). Per a poder generalit­zar
aques­ta interpre­tació a tots els pobles neolí­tics que coneixen alguna
mena de realitat mo­netària caldria realitzar estudis exhaus­tius que
avui dia no existeixen −o, en tot cas, no estan al nostre abast−.

<br />

## **3. Els sistemes monetaris de les civilitzacions naixents**

L'arqueologia ens ha descobert en els darrers decennis com nasque­ren
les primeres civilitzacions a l'Àsia Sudocci­dental, la vall de
l'In­dus, Egipte, més tard a l'Egeu, la vall del Danubi...

Aquestes civilitzacions estaven fonamentades en un utili­ta­risme
neolític avançat, de conreu extensiu de cereals i amb una divisió del
treball ja ben establerta. Amb elles apareix l'escrip­tu­ra; però
l'escrip­tura no és sinó la conseqüència d'una altra pràctica social que
aquí ens interessa molt, ja que no és altra que la utilització
d'instrument mone­taris.

Aquestes societats comptaven, des dels inicis de la seva
neolitit­za­ció, probablement, amb unitats monetàries ben defini­des.
Per exemple, a Mesopotàmia la unitat monetària era l'ordi, i més tard
també la plata. Això no significa, com aca­bem de dir, que en els
intercanvis concrets hom baratés merca­deria contra ordi (o plata), sinó
únicament que l'ordi i la plata eren els pa­trons de valor en relació
als quals podia expressar-se el valor de cada una i totes les
mercaderies.

Ara bé, arribat un cert moment −que coincideix amb l'inici de l'Edat del
Bronze, durant el mil·lenni IV aC.− les civilit­za­cions del Proper
Orient coneixen un desenvolu­pament econò­mic notable: es dóna un
dràstic augment de la població a Iran i Irak, i apareix
l'espe­cialització artesana i els inicis del comerç a gran escala. El
comerç es realitza a distàncies molt llargues. Aquesta espècie
d'explosió econò­mica va aparellada amb el sorgiment d'uns arte­factes
molt curiosos, que recentment han estat estu­diats i interpre­tats. Es
tracta de les *bu­llae*, que són com unes bosses d'argila, més o menys
esfèri­ques, plenes de diferents figuretes de fang, i segellades en
l'exterior. Aques­tes *bullae* són here­ves d'un complex sistema de
comptabilitat[^6] a base de fitxes −segons sembla, repre­sentatives de
diferents mercaderies i diferents valors numèrics− que data dels inicis
del Neolític, cap al mil·lenni IX aC. Aquestes fitxes són del mateix
tipus de les que es troben, més tard, a l'inte­rior de les *bu­llae*.

Però l'aparició de les *bullae* representa un canvi quali­ta­tiu
impor­tant. Podem interpretar el fet que les fitxes esti­guessin
jun­tes, i tanca­des en un sobre d'argila, com a indica­ció que tals
fitxes eren represen­tatives d'una determi­na­da transacció efectua­da
entre dues persones. El fet que moltes de les *bullae* desco­ber­tes
fins al moment duguin **dos** segells diferents, recol­za aquesta
interpretació.

Si això fos així, les *bullae* no serien altra cosa que el que hem
denominat instrument-document monetari[^7]: un docu­ment que fa de
mitjancer i registra una transacció mer­can­til ele­men­tal efectuada.
Probablement, a més a més, aquestes *bullae* podien ser
intracom­pensa­des, perquè sabem que els temples mesopotà­mics
desenvolu­paven, ja en aquesta època, funcions bancàries i
administratives comple­xes. Les *bullae*, doncs, acomplien alhora les
funcions del que avui en diríem albarà conformat, factura acceptada i
xec tirat pel client.

Més endavant, les *bullae* es transformaren en les famo­ses taule­tes
cuneïformes: les fitxes tancades en l'interior del sobre passaren a
representar-se gràficament en l'exte­rior. Aquest és l'origen més
proba­ble de l'escriptura cuneï­forme.

<br />

## **4. Aparició de la moneda metàl·lica concreta**

A partir d'un cert moment històric −que podem, proba­ble­ment, situar en
el III mil·lenni aC. a Mesopotàmia− els instru­ments mone­taris
canviaren radicalment de naturalesa.

Els instruments monetaris primitius que acabem de des­criu­re en el
paràgraf anterior, eren de naturalesa radical­ment abs­tracta-auxi­liar,
estaven desprovistos de valor intrín­sec. El seu funcio­nament no
impli­cava l'ús de cap objecte concret, sinó únicament la re­ferència a
una unitat monetària abstrac­ta. Enca­ra que la unitat monetària
abstracta estigués simbo­litzada per una merca­deria concreta
determinada (unes petxi­nes, un sac d'ordi, un bou...), aquesta
mercaderia no inter­venia mai real­ment en les transaccions, ja que el
que interes­sava era fer referència abstrac­ta al seu valor, i no
intercan­viar altres béns per ella.

A Mesopotàmia, però, i probablement ja des de mitjans del III mil·lenni
aC., apareix i es generalitza un nou tipus d'ins­tru­ment monetari, que
anomenem moneda metàl·lica: tots sabem què és la moneda metàl·lica
(d'or, de plata...), i podem com­pren­dre que ja no és un instrument
auxiliar-abstracte, sinó un objecte ben concret, pro­vist de valor
intrínsec (de valor per ell mateix). La moneda metàl·li­ca (i en
general, qualsevol instru­ment monetari constituït per un objecte
concret), s'ano­mena també moneda-mercaderia, perquè la seva
carac­terística princi­pal és que una mercaderia con­creta és escollida,
entre totes les altres, per a fer de mediadora en qualsevol intercan­vi
de qualse­vol altra merca­deria. És a dir, s'en­trega mercade­ria contra
moneda-merca­deria.

Durant el regne d'Hammurabi (1760 aC.) està ja ple­na­ment atestat a
Babilònia l'ús de lingots d'or, plata o bron­ze. Però no només la
civilització mesopotàmica realitzà aquest canvi decisiu. Totes les
civilitzacions històri­ques anaren en­trant, més tard o més d'hora, en
el sistema mone­tari metal·lis­ta. A la vall de l'Indus s'utilitzaren
barres de coure oblongues; entre els hitites, lingots de ferro; a
Mice­nes, plaques de bronze que imita­ven pells de bèsties, i a Xina
també plaques de bron­ze en forma de vestits.

Els primers instruments monetaris metàl·lics eren, fins i tot en
l'interior de cada civilització i de cada ciutat-imperi, de formes molt
diverses i de qualitats de metall molt varia­bles. Per aquest motiu, a
cada transacció calia pesar i provar el metall utilitzat.

Més endavant, per a solventar aquest inconvenient, és gene­ralitzà l'ús
de peces de metall normalitzades, garanti­des per un pes i una qualitat
determinades. La garantia era donada pel segell de la persona que
encunya­va les peces −segell que es gravava en la peça−: aques­tes peces
són les monedes pròpia­ment dites, i les primeres de què tenim notícia
documen­tada remunten al segle VII aC., a l'Àsia Menor.

Si en un principi qualsevol persona amb suficient autori­tat i riquesa
podia encunyar la seva pròpia moneda, amb el trans­curs del temps
aquesta funció fou monopolitzada pels poders ofi­cials.

La moneda metàl·lica concreta ha perdut la característi­ca fona­men­tal
dels instru­ments monetaris primitius: aquests eren, abans que tot, un
document de la transacció efectuada; en canvi, la moneda metàl·li­ca és
essencialment antidocu­mentària. Encara que tractarem amb més detall
aquest tema en el proper capítol, diguem ara que la moneda metàl·lica té
tres caracte­rístiques que la fan totalment negada a qualse­vol intent
de documen­tació eficaç: és **anònima** (no personalitza els agents de
la transacció), és **uniforme** (no analitza les característiques de la
transacció) i és **dinàmica**, **circula indefinidament** (no permet cap
mena d'estadística).

En cada transacció mercantil −i en cada acte social-mone­ta­ri− l'única
funció que acompleix la moneda metàl·li­ca, és la de ser un mitjà de
pagament, és a dir, un instru­ment que per­met de resoldre, concloure,
tancar, la transac­ció o acte en qües­tió: amb l'entrega d'u­nes peces
de mone­da, hom pot donar per pagada, per saldada, per resolta,
qualsevol situació mo­netària. I, des d'aquest punt de vista, l'ús de
moneda metàl·li­ca és fins i tot molt més fàcil, ràpid i còmo­de que la
redacció d'un instrument monetari documen­tari, que ha de ser escrit,
signat i posterior­ment compensat.

Ara bé, els sistemes metal·listes tenen un límit molt precís per al seu
desenvolupa­ment, que és la quantitat de metall encun­yable existent en
una comunitat geopolítica donada en un mo­ment donat.

Per aquest motiu ha calgut anar renunciant, a poc a poc, a aquests
sistemes, com veurem a continuació.

<br />

## **5. De la moneda metàl·lica al paper-moneda**

Els instruments monetaris actuals continuen essent essen­cial­ment
antidocumentaris. Ara bé, des de l'aparició de la mo­ne­da metàl·lica
fins als nostres dies, els instruments mone­taris han anat retornant
lentament a una de les seves caracterís­tiques ori­ginàries:
l'abstracció, que fou assolida definitivament a partir de 1914.

El motiu: l'escassedat de metalls preciosos.

Efectivament, com ja hem assenyalat, els sistemes mone­taris són
construccions abstractes que tenen per funció de facilitar −a través de
la quantificació que permeten− els intercanvis de merca­deries
concre­tes i, més endavant, amb els instruments monetaris, també els
docu­menten. Aquestes cons­truccions abs­tractes, doncs, corren
paral·lela­ment a les concre­tes mercade­ries, produïdes o productores,
existents; evolucio­nen amb elles i s'adapten a elles. Des del moment
que substi­tuïm la construc­ció abstracta per un objecte con­cret i, a
més a més, escàs −els metalls preciosos−, aquesta flexibilitat del
sistema moneta­ri, aquesta capacitat d'adap­ta­ció a la realitat
mercant, es perd defi­nitivament. En resulten greus distorsions, tant de
la nostra visió de la realitat, com del sa funcionament d'aquesta.

Recorrerem ara, breument, la història d'aquest retorn a la necessà­ria
abstracció del sistema monetari.

Ja en l'Edat Mitjana, l'escassedat de metalls preciosos porta­va els
monarques o altres autoritats encunyadores de moneda, a prac­ticar
manipulacions monetàries, inconfessa­des o públiques. Com que l'emis­sió
i el curs legal de la moneda estan en mans de les autoritats del lloc,
aquestes poden fer que el valor nomi­nal i legal de les peces de mone­da
no correspon­gui al seu valor real en me­tall, −ja sigui encun­yant nova
moneda amb el mateix valor nomi­nal, però que contingui menys quantitat
de metall; ja sigui aug­mentant oficialment i artificial­ment el valor
nominal de les peces en circulació−. Per aquest proce­di­ment,
l'autoritat encunyado­ra podia realitzar els seus paga­ments utilitzant
una quantitat menor de metall. Aquestes pràctiques foren corrents durant
tota la Baixa Edat Mitjana: els Tresors reials s'endeu­ta­ven quasi
permanent­ment, i trobaven en aquest artifici monetari una solució als
seus problemes. Però aquesta solució només era momentà­nia, ja que la
conse­qüència inevitable de les manipula­cions monetàries era l'alça de
preus i salaris, alça que agreujava novament la situa­ció mo­netària de
l'Estat, que havia així de procedir a noves manipula­cions, iniciant un
cicle infernal. Però els més perju­dicats eren sempre les classes
populars, que no tenien sufi­cient poder de compra per a fer front a les
alces de preus, i que tampoc no tenien la capacitat de mani­pular la
mo­ne­da que els era imposada.

De cara a la nostra anàlisi, el que ens interessa ara de desta­car és
que les manipula­cions monetàries de l'Edat Mitjana obren la bretxa que
comença a separar el valor real de la moneda metàl·lica concreta del
valor monetari que hom li atribueix, artificialment, en funció de les
necessitats de la vida utilitària.

Amb el descobriment d'Amèrica, amb les seves impor­tants mines de
metalls preciosos i tresors per a saquejar, sembla que la penúria de
metalls s'ha d'acabar. Però aquest acaba­ment només és relatiu, ja que
els finals de l'Edat Mit­jana han vist un enorme desenvolupament de les
relacions comer­cials i, doncs, de les ne­cessitats de moneda. Així, els
ban­quers d'aquesta època han inven­tat una nova pràctica per a suplir
l'escassedat de me­tall: ens refe­rim a la **lletra de canvi**.

En un principi, la lletra de canvi és unicament un mitjà per saldar
deutes a distància, per a evitar els perills del transport de metall: el
comerciant de Barcelona pot pagar el seu proveï­dor de Gènova per una
lletra −una carta− que aquest podrà convertir en diner metàl·lic
presen­tant-la al seu ban­quer, ja que el ban­quer de Gènova i el del
comerciant de Barcelona estan en con­tacte.

Però més endavant, a la lletra de canvi s'afegeix la noció de
**crè­dit**, és a dir, de **pagament diferit en el temps**. El client
que, en el moment de la transacció, no disposa de recursos suficients,
pot entre­gar una lletra al seu proveïdor, que li garan­teix el
paga­ment del seu deute dintre d'un termi­ni de temps ben especi­ficat.
El proveïdor pot guardar la lletra fins a finalització del termini
pre­vist, moment en què li serà entrega­da la quantitat indicada, en
metàl·lic.

Ara bé, enlloc d'esperar la data d'acabament del termini, el
benefi­ciari d'una lletra pot, en l'entretant, utilitzar aquesta lletra
per a realit­zar els seus propis pagaments, ja sigui cedint-la a un
creditor seu (pràctica que es coneix amb el nom d'**en­dossa­ment**); ja
sigui venent-la al banquer, el qual li entregarà imme­diatament la
quantitat indicada en moneda me­tàl·lica, descomp­tant-ne un tant per
cent determinat en concep­te de remuneració del servei prestat (i, per
aquest motiu, d'a­questa pràctica se'n diu **descompte**), i fent-se ell
càrrec del cobrament de la lletra al final del termini.

En tots dos casos, el resultat final, i que aquí ens inte­ressa de
ressaltar, és el mateix: la creació de nous instru­ments mo­netaris, la
posta en marxa d'una nova circulació monetà­ria, que s'afe­geix, se
suma, a la circulació de moneda me­tàl·lica. En efecte, tant si la
lletra de canvi circula, com si és descomp­tada, hi ha **creació** de
nous instru­ments mone­taris, diferents de la moneda metàl·lica, però
que acom­plei­xen la seva mateixa fun­ció.

Quan la lletra circula, el que circula és simplement un paper que
representa una promesa de pagament en metàl·lic a una certa data, però
aquest metàl·lic **encara no existeix**; per tant, la lletra de canvi no
substitueix la moneda metàl·li­ca, sinó que s'hi afegeix, és un **nou**
instrument monetari que, a més a més, no té cap valor en ell mateix,
sinó única­ment el de la confiança que pot inspirar en que el pagament
serà realment efectuat un cop el termini complert.

I si el banquer descompta la lletra, hem de saber que no la paga amb el
seu propi diner, sinó que ho fa amb els dipòsits dels seus clients, que
en qualsevol moment poden ser recla­mats; doncs, també es tracta de
circulació monetària **nova**, perquè existeixen alhora, simultàniament,
la moneda me­tàl·lica dels dipòsits dels clients del banc, i la de la
perso­na que ha descomp­tat la lletra. I això no és cap misteri, perquè
el ban­quer sap que els dipòsits no seran tots retirats alhora i, per
tant, únicament li cal mantenir una relació prudent entre total de
dipòsits i total d'operacions, per tal de poder en tot moment fer front
al seus compromisos. Quan la lletra li sigui finalment feta efectiva, al
final del termini, es resta­blirà la normalitat de la situació.

En aquests dos casos d'invenció d'instruments monetaris addi­cio­nals
−que ja no són moneda metàl·lica, però que repre­sen­ten el paga­ment,
en un termini donat, de moneda metàl·li­ca− la limita­ció, res­pecte de
la moneda metàl·lica, és que aquests nous instru­ments són temporals: no
duren indefinida­ment, sinó que s'acaben, desapareixen, un cop escolat
el termi­ni, un cop la lletra és feta efectiva pel seu tirador.

Amb la invenció del bitllet de banc, aquesta limitació desa­pa­reix. El
bitllet de banc va ser inventat el 1656 per Palms­truch, banquer
d'Amsterdam. Consisteix únicament en el fet que el banc, enlloc de pagar
els seus clients amb peces de moneda metàl·lica, ho fa amb bitllets,
trossos de paper que són una promesa del Banc de convertir-los en metall
en qualse­vol mo­ment que el seu posses­sor ho demani. Com que aquests
bitllets no comporten termini, poden circular indefi­nidament fins que
algú es decideixi a canviar-los en metall.

Ens trobem ja així amb dues circulacions monetàries perma­nents, ben
diferenciades: la circulació de moneda metàl·lica con­creta; i la
circulació de bitllets de banc, que ja no tenen valor intrínsec, però
que representen una promesa permanent de con­ver­sió en or i, per tant,
estan fonamentats en la **confian­ça** en el banc emissor, en la seva
capacitat de fer front a les demandes de con­versió. Aquesta circulació
monetària, doncs, ja no és concre­ta, però guarda una relació amb la
circulació concreta (la de moneda metàl·lica): la possibilitat permanent
de convertir-se en ella.

Gràcies als bitllets de banc, els Bancs tenen la possibili­tat de posar
remei a l'escasse­dat de metalls preciosos −que, malgrat les
successi­ves descobertes de mines al llarg del segle XIX, continuen
essent insuficients: ja estem en plena indus­trialitza­ció−.

Efectivament, els bancs privats emeten bitllets en quanti­tats que
superen amb escreix el contingut en metàl·lic dels seus dipòsits. Com ja
hem dit, això poden fer-ho sense ocasio­nar cap problema sempre que
guardin una proporció prudent entre me­tàl·lic i bitllets. Però, a
través d'aquest mecanisme, creen els instruments moneta­ris de què el
mer­cat o la societat estan neces­sitats, ja que la quanti­tat de moneda
metàl·lica és insufi­cient.

El sistema monetari que acabem de descriure −basat en mone­da metàl·lica
i bitllet de banc convertible−, anomenat patró-or (*gold standard*),
caracteritza tot el segle XIX.

Però, finalment, també aquest sistema s'ha mostrat inade­quat per a les
necessitats d'un utilitarisme desenvolupat. Amb la nova evolució, els
instruments monetaris canviaran definiti­va­ment de natura, tornant a la
primitiva abstracció. Vegem com s'esdevin­gué.

Durant el segle XIX, els Bancs Centrals dels diferents Estats
mono­politzen l'emissió de bitllets de banc, que esde­ve­nen així de
curs legal. Però, cada cop que a un Estat se li presenten problemes de
tipus polí­tic o utilitari (crisis de pro­ducció; gue­rres;
revolu­cions...) aquest, que ha d'atendre més despeses, emet més
bitllets, fins al moment que ve una crisi de confiança, tothom vol
convertir els seus bitllets en metall i llavors, es decreta el curs
forçós, això és, la incon­vertibilitat dels bitllets. Quan les coses
tornen a la normali­tat, la converti­bilitat pot restablir-se.

Durant la Primera Guerra Mundial, les enormes despeses origi­na­des per
la guerra provocaren el buidament quasi total de les arques dels Estats
bel·ligerants −l'or de les quals emigrà, en gran part, als Estats
Units−. Els bitllets s'eme­ten en grans quantitats, però la
con­vertibilitat ha de ser, evi­dentment, supri­mida.

A partir de llavors, els sistemes monetaris del món civi­litzat s'han
caracteritzat per la inconvertibilitat dels bitllets de banc, oficial o
real. Després de la guerra, alguns països intentaren de restaurar una
certa parcial convertibili­tat, però la crisi del 29 acabà definivament
la qües­tió.

De manera que el sistema monetari sorgit de la Primera Guerra Mundial es
basa en l'abandó de la moneda metàl·lica −a l'interior de cada Estat, ja
que en les relacions interna­cio­nals les coses són, per un cert temps
(és a dir, fins a 1971, quan Nixon deslliga el dòlar de l'or),
diferents− i en el predo­mini del bitllet de banc inconvertible, que
nosal­tres anomenem **pseudo-bitllet de banc** o **paper-moneda**.
Aquest paper-mone­da ja no té res a veure amb l'or: no en represen­ta
cap quanti­tat, ni pot ser con­vertit en ell. Quina és doncs la seva
natura? Quin és el seu fonament?

El paper-moneda −el que encara circula en els nostres di­es−, es basa,
senzillament i únicament, en la necessitat que hom té d'ell, en la
convenció social que ha fet d'ell l'instru­ment necessari dels actes de
mercat i de societat, i en la con­fiança que hom li acorda com a
instru­ment que acom­pleix la seva funció adequada­ment. Per tant, la
seva natura­lesa és ja radical­ment auxiliar-abs­tracta: el seu valor és
el d'un instru­ment que ens ajuda en la comptabilitat i intercan­vi de
les mer­ca­deries concre­tes existents en el mercat; és doncs un valor
auxiliar i abstracte, no un valor in­trínsec o concret, que només tenen
les merca­de­ries concretes, produï­des o productores.

<br />

## **6. El sistema monetari actual**

En aquesta llarga −però rica en ensenyaments− evolu­ció de la moneda
metàl·lica, s'ha anat obrint una bretxa cada vegada més pro­funda entre
el valor concret-intrínsec dels metalls pre­cio­sos, i el valor
auxiliar-abstracte dels instru­ments monetaris. Amb l'adve­ni­ment del
paper-moneda, aquestes dues realitats han quedat ja definitivament
dissocia­des: ja no tenen res a veure l'una amb l'altra.

Arribats en aquest punt, el sistema monetari, lliure del llast pesant
dels metalls, pot evolucionar cap a formes cada cop més intangibles, més
desmaterialitzades, més abstrac­tes, en acord amb la seva naturale­sa
primitiva.

I això és, efectivament, el que s'ha esdevingut, i el que conti­nua
esdevenint-se encara sota els nostres propis ulls. Avui, el
paper-mone­da no és l'únic tipus d'instrument mone­tari utilit­zat. A
ell s'ha afegit l'anomenat diner escriptural, que no és sinó poder de
compra inscrit en un compte. El paper-moneda que hom porta al banc es
converteix allà en unitats monetàries ins­crites en un compte personal;
aques­tes unitats podran després circular per un simple joc
d'es­criptu­res entre comptes diferents, sense necessitat de fer
circular paper-mone­da: en això consisteix la compensació bancària. Dues
persones que tinguin comptes corrents en el mateix o en diferents bancs,
poden efectuar llurs pagaments mutus, sim­ple­ment, inscrivint les
xifres correspo­nents en els respec­tius comp­tes.

Aquesta nova forma de circulació monetària és la darrera in­venció dels
banquers per a fer front, en aquest cas, a l'escas­sedat de
paper-moneda, controlat per l'Estat. Amb el procedi­ment de les
escriptures en compte corrent, hom s'evita de fer córrer molt
paper-moneda; però, a més a més, es pot crear **nova** circulació
monetària. Aquest és, precisa­ment, com ja hem vist, l'ofici del
banquer: inventar el poder de compra que falta en el mercat, fer
possible una circulació monetària suple­mentà­ria, quan l'existent no és
suficient. I això es continua fent, com abans, a través del **crè­dit**.
Només que ara, el crèdit ja no es fa emetent bitllets de banc més o
menys garantits pels dipòsits en me­tàl·lic, perquè aquesta emissió està
monopolitza­da per l'Estat; sinó que es fa obrint comp­tes corrents de
crèdit, és a dir, a persones que no han realitzat cap dipòsit previ en
paper-mone­da. I la garantia d'aquest crèdit està constituïda per tots
els dipòsits realment efec­tuats en el banc. Com abans, l'únic que cal
per a garan­tir la solidesa d'aquest sistema és mantenir una proporció
adequada entre aquestes dues circu­lacions monetàries: la circula­ció a
partir dels dipòsits efectuats −que es limita a **substituir** la
circulació de paper-moneda− i la circulació origi­nada per crèdit −que
s'**afegeix** a la prime­ra−.

La moneda escriptural ha esdevingut la moneda per ex­cel·lèn­cia dels
països desenvolu­pats, on el comerç i la indús­tria conco­rren a
multiplicar els intercanvis. En alguns països indus­trials, arriba a
repre­sentar el 80 % de la massa mo­netària total. En els nostres dies,
s'està convertint ràpida­ment en moneda electrònica: unes simples
impulsions elèc­triques i unes memò­ries magnèti­ques són suficients per
a realitzar les passacions d'es­criptures. Aquesta desmaterialit­zació
creixent de la realitat mo­netària és la prova més evi­dent de la seva
naturalesa fona­men­tal­ment instru­mental-abstrac­ta.

Sí, el sistema monetari ha retornat a les seves caracterís­tiques
primitives d'abstracció i instrumentalitat: els instru­ments mone­taris
vigents no tenen cap valor intrínsec, sinó que es limiten a fer
d'inter­mediaris en l'intercanvi de les merca­deries concretes, i a
expressar el valor d'aquestes en termes d'unitats abstractes.

Però també és evident que aquests instruments monetaris ac­tuals −els
pseudo-bitllets de banc i el diner escriptu­ral dels comp­tes co­rrents
bancaris− no s'assemblen gens a allò que en el capítol anterior hem
designat com **instrument moneta­ri**.

Efectivament, el sistema monetari, malgrat la seva evi­dent evolu­ció,
conserva encara tots els vicis inherents a la moneda metàl·lica
concreta: anonimat, uniformitat i dinami­citat dels instru­ments
moneta­ris.

Volem ara, doncs, analitzar quines característiques hauria de reunir un
sistema monetari sense cap d'aquests vicis, i trobar la manera
d'actualitzar aquestes característi­ques en un instrument monetari
real­ment adaptat a la complexitat mer­can­til i al progrés tecnològic
actuals.

<br />

## **7. Referències bibliogràfiques d'aquest capítol**

A\) En referència al **troc antemonetari** i a les relacions
d'in­ter­canvi utilitari entre els caçadors‑recol·lectors,

<span style="font-variant:small-caps;">Sahlins, m</span>. *Economía de
la Edad de Piedra*

Madrid, Akal, 1977.

B\) En referència a les unitats monetàries abstractes entre els pobles
primitius,

<span style="font-variant:small-caps;">Godelier, m</span>. *Economía,
fetichismo y religión en las socie­dades primitivas* (Cap. IX), Madrid,
S.XXI, 1978.

<span style="font-variant:small-caps;">Firth, r</span>. (compilador)
*Temas de antropología econó­mica* («El racionamiento primitivo», per
Mary Douglas) Mèxic, Fondo de Cultura Económi­ca, 1974 (e.o.1967).

<span style="font-variant:small-caps;">Herskovits, m.j</span>.
*Antropología económica* (Capítol XI, «Di­nero y riqueza»), Mèxic, Fondo
de Cultu­ra Eco­nómi­ca.

C\) En referència a les unitats monetàries abstractes entre les
civilitza­cions antigues,

<span style="font-variant:small-caps;">Finley, m.i</span>. *El mundo de
Odiseo* (Capítol IV, Riqueza y Traba­jo) Madrid, Fondo de Cultura
Económica, 1980.

<span style="font-variant:small-caps;">Carlton, e</span>. *Ideology and
social order* (pp. 136‑137), Lon­don, Routledge & Kegan Paul, 1977.

<span style="font-variant:small-caps;">Klima, j</span>. *Sociedad y
cultura en la Antigua Mesopota­mia* (Capítol X, «Comercio y crédito»,
Akal, 1980 (e.o.1964).

<span style="font-variant:small-caps;">Polanyi, k</span>. i altres.
*Comercio y mercado en los impe­rios anti­guos*, Barcelona, Ed. Labor
1976.

D\) En referència al sistema de comptabilitat i les butlles a l'Àsia
Occidental,

<span style="font-variant:small-caps;">Schmandt‑besserat, d</span>. «*El
primer antecedente de la escri­tura*», a **Investiga­ción y Ciencia**
núm. 23, agos­t 1978.

<span style="font-variant:small-caps;">The Cambridge Encyclopedia of
Archeology</span>, Cam­brid­ge University Press, 1980.

E\) En referència a la història monetària europea,

<span style="font-variant:small-caps;">Daste, b</span>. *La monnaie*,
vol. I **La monnaie et son histoi­re**, Paris, Les Éditions
d'Organisations, 1976.


<br />
<br />

# **Capítol 3. CARACTERÍSTIQUES D'UN SISTEMA MONETARI «CIENTÍFIC»**

De tot el que hem vist en el capítol 1 sobre com eren en els seus
orígens, i com haurien de ser ara, els sistemes moneta­ris, es dedueix
una afirmació fonamental: la naturale­sa de tot siste­ma monetari és la
d'un sis­tema mètric per a la mesura del **valor de canvi** en el mercat
de les mercade­ries concretes.

De tot el que hem vist en el capí­tol 2 sobre com s'han trans­format i
com són actualment els sistemes monetaris, se'n de­dueix també una
constatació fonamental: el sistema monetari actual **no és** un bon
sistema mètric, sinó que és més aviat un sistema confusionista i
confusionari.

En els capítols que seguiran, plantejarem la necessària refor­ma del
sistema monetari vigent, la necessària elaboració i im­plantació d'un
instrument-document monetari racional i informa­tiu, integrat en el marc
d'un sistema monetari pro-científic[^8].

En aquesta tasca, ens cal començar per una reflexió general sobre quines
són les característiques que ha de reu­nir qualsevol sistema mètric
pro-científic. Seguidament, veurem com es con­creten aquestes
característiques en el cas d'un sistema monetari.

<br />

## **1. Medició i sistemes mètrics**

La medició és un dels actes més importants en qualsevol investiga­ció
«científica» que es vulgui experimental.

El «científic», després d'acurades i exhaustives observa­cions dels
fenòmens que estudia, emet una(es) hipòtesi(s), que després haurà de
contrastar amb la realitat, a través de la preparació i realització dels
experiments adients.

Però l'experiment −que no és sinó una modificació a volun­tat i
controlada de la realitat en vistes a obtenir els resultats previstos
per la hipòtesi en joc− implica la capta­ció el més exacta possible de
la realitat experimentada i de les seves varia­cions i modificacions,
per tal que la compara­ció amb les dades previstes per la hipòtesi sigui
el més ajustada possible.

Per aconseguir aquesta exactitud, aquesta fidelitat a la realitat dels
fenòmens observats, ens valem de la quantifica­ció, per medició, dels
dits fenòmens. La quantificació és un procediment de captació de dades
que afina l'aproximació a la realitat, però a més a més ho fa d'una
manera objectiva.

La quantificació dels fenòmens −o, millor dit, de cada una de les
pervalències[^9] considerades en els fenòmens− és una condició
indispensable a tota «ciència» experimental.

Per a la quantificació, hom es val d'un instrument que és el sistema
mètric, conjunt de convencions i procediments de medi­ció que ens
permeten d'observar la realitat sota un aspecte quan­titatiu.

Cal observar que la representació quantitativa de la reali­tat no ens
dóna cap veritat −ja que la quantificació és una pura inven­ció i
convenció abstracta de l'home. Sí que ens permet, en canvi,
d'acostar-nos a la realitat amb objectivitat i, en conse­qüència, amb
eficàcia. Ja que la formulació de lleis quantitatives sobre els fenòmens
és la base de la poste­rior actuació i modifi­cació en profit propi dels
dits fenòmens −modificació que ano­menem **tècnica**−.

Així doncs, tota «ciència» ha de disposar de sistemes mètrics adequats
per a la medició i quantificació de les pervalències que li interessa
d'estudiar.

La Física, per exemple, disposa de sistemes per a la mesura de
pervalències tals com la longitud, la densitat, el temps, la
temperatura...

I en canvi, la ciència de mercat, que nosaltres anome­nem
**Mercologia**, no disposa de cap sistema mètric adequat per a la mesura
d'una de les seves pervalències fonamentals: el valor de canvi en el
mercat de les mercaderies concretes existents. El sistema monetari ha de
ser aquest sistema, però actualment no reuneix cap de les condicions
indispensa­bles per a poder acom­plir amb eficàcia aquesta funció.

Tot sistema mètric pro-científic ha de constar, com a mínim, dels tres
elements següents:

1\. Una **unitat de mesura**, rigorosament definida, total­ment abstracta
i convencional.

2\. Un **procediment de mesura** que permeti, en la pràcti­ca, l'acte de
la medició: això és, que permeti de comptar quantes de les unitats
definides conté un fenomen concret observat.

3\. Un **document de mesura** que deixi constància docu­men­tària de cada
acte de medició realitzat, per tal de poder procedir a una anàlisi i
estadística de conjunt.

<br />

## **2. Les unitats de mesura**

Les unitats de mesura que hom inventa per a mesurar una pervalèn­cia
donada d'un fenomen determinat, són con­ceptes totalment abstrac­tes, i
llur invenció és totalment arbitrària. L'única condició és que llur
definició sigui molt precisa i rigo­ro­sa.

Per exemple, la unitat de longitud és **el metre**; aquest pot
definir-se com «la distància de la deumilionèssima part del qua­drant
del meridià terrestre».

En mercologia, la pervalència fonamental que ens interes­sa de mesurar
és el valor de canvi de les mercaderies con­cretes; la unitat de mesura
d'aquesta pervalència és la **unitat monetària**, que rep diferents noms
en cada Estat, ja que cada un defineix llur pròpia unitat monetària (com
antiga­ment també cada país definia llurs pròpies unitats de longi­tud,
de pes, de volum...).

Però les unitats monetàries són una classe d'unitats de mesu­ra molt
especial, que **no romanen estables**. Efectiva­ment, el valor de canvi
de les mercaderies concretes no és sempre el mateix, no és idèntic en
diferents situacions de temps i d'espai. La distància entre Barcelona i
Madrid és sempre la mateixa; però el valor de canvi d'un litre de vi
varia, en el temps i en l'espai, en funció d'una sèrie molt complexa de
causes, que aquí no analit­zarem.

Com que la realitat que vol mesurar és variable, la unitat monetària
també és variable: no hi ha cap constant exterior invariable en relació
a la qual definir el valor de la unitat mo­netària, de manera que la
definió d'aquesta unitat no és fixa, sinó que evoluciona correlativament
a les variacions en el valor de canvi de les mercaderies concretes que
mesura.

A més a més, la unitat monetària no pot definir-se en relació a una
única mercaderia privilegiada, sinó que, en un espai geo­polític donat,
ha de definir-se en referència al conjunt de totes les mercaderies que
circulen en el període de temps considerat.

<br />

## **3. Els procediments de mesura**

Un cop definida amb rigor i precisió una unitat de mesu­ra qualse­vol,
cal inventar la manera de poder realitzar, en la pràcti­ca, les
medi­cions de fenòmens concrets que interessin a qualse­vol persona.

Realitzar una medició no és altra cosa que **comptar** el nom­bre
d'unitats abstractes que conté un fenomen concret qualsevol.

En el cas de les unitats de longitud, tothom coneix els me­tres, les
regles, i tants altres instruments i tècniques de medició, que
constitueixen els procediments de mesura.

En el cas de les unitats monetàries, l'únic procediment imagi­nable de
realitzar la medició del valor de canvi d'una mercade­ria concreta, és
**el canvi mateix**, el lliure contracte canviari-moneta­ri realitzat
entre dos agents del mercat. Es la llibertat del joc del mercat que
genera preus i salaris assig­nats a cada merca­deria concreta (produïda
o productora, respectivament), en el mateix moment en què es realitza un
acte de compra-venda.

Preus i salaris són entitats mixtes, concretes-abstrac­tes, que resulten
de cada acte de medició, de cada intercompara­ció entre la mercaderia
concreta a mesurar i la unitat mo­netària abstracta, en el mercat
lliure.

I, paradoxalment, és del conjunt de preus i salaris fixats en un
espai-temps donat que hom pot, per una opera­ció inversa a la d'aquesta
fixació, definir el valor de la unitat monetària en aquest espai-temps.
Ja que el valor de la unitat monetària −ano­menat **diner**− no és sinó
la seva capacitat de compra mitjana en cada espai-temps donat.

<br />

## **4. Els documents de mesura**

La darrera condició indispensable a tot sistema mètric pro-científic, és
que tot acte de mesura realitzat estigui ben docu­mentat, tant de cara a
poder verificar la seva validesa, com de cara a poder, després,
utilitzar els resultats elemen­tals obtinguts en analítiques i
estadístiques del conjunt obser­vat.

Així, cada acte de mesura del valor de canvi d'una mer­cade­ria concreta
qualsevol −és a dir: cada intercanvi mer­cantil elemental− cal que
estigui plenament documentat.

Com ja hem vist en el capítol 1, en un sistema monetari racional,
aquesta documentació es realitza automàticament a través dels
instruments monetaris o documents moneta­ris. Efec­ti­vament, els
instruments-documents monetaris són **instruments** en tant que
serveixen per a facilitar els inter­can­vis; però també són
**documents** perquè recullen i conser­ven l'acte mercantil efectuat a
través d'ells.

Les condicions mínimes que cal exigir a una documenta­ció seriosa són
aquestes dues: primer, que cada acte de mesura lliuri el seu propi
document; segon, que aquest document sigui ex­haustiu, això és, que
consigni totes les circumstàncies significati­ves que concorren en
l'acte de mesura realitzat.

I és sobretot per aquesta banda que falla el sistema mone­tari actual:
perquè manca absolutament d'una documentació adequa­da.

En el sistema monetari vigent, els instruments moneta­ris estan
constituïts, principalment, per peces de moneda, pseudo-bitllets de banc
i diner bancari. Però tots aquests instru­ments, enlloc de documentar
els actes de medi­ció-intercan­vi en què s'utilitzen, són de naturalesa
essencial­ment **antidocu­mentà­ria**. Més que documentar, es pot dir
que ama­guen la realitat, degut a les seves característiques de:

** dinamicitat**: no documenten una única transacció mer­cantil
ele­mental, sinó que serveixen en multitud d'in­ter­canvis, circulen en
el mercat per un temps indefinit i acomplint el seu paper en una
quantitat desconeguda d'intercanvis elemen­tals. Degut a aquesta
mobilitat perma­nent, els instru­ments monetaris actuals són
anti­cien­tífics per fonamentalment an­tiestadís­tics. No hi ha
estadística possi­ble amb unes reali­tats tan incontrola­da­ment
dinàmi­ques.

** uniformitat**: els instruments monetaris actuals són idèn­tics entre
ells; només varien quant al nombre d'unitats mo­netàries que
repre­senten. Però no fornei­xen cap indica­ció respecte dels detalls
parti­culars de cada inter­canvi elemen­tal en què intervenen. No ens
diuen **què** s'ha inter­canviat, ni **com**, ni **quan**... Aquesta
uni­formi­tat és també anti­cien­tífica per antia­nalí­tica. No hi ha
anàlisi possi­ble de la complexa i fluïda realitat mercantil, sense
documentació precisa i detallada de cada acte elemental efectuat.

** anonimat**: finalment, els instruments monetaris ac­tuals són
anò­nims, és a dir, no informen sobre **qui** són els agents d'un
intercan­vi mercan­til o d'un acte social-monetari donat. No permeten
doncs d'assignar respon­sabilitats als agents moneta­ris. En aquest
sentit, els instruments moneta­ris vigents són, a més d'anticientí­fics,
anti­justicials, perquè permeten de realit­zar tot tipus d'activitats
mo­netàries sense que en quedi cap rastre personalitzador i
responsabi­litza­dor.

Les tres caracterís­tiques anticientífiques i antijusticials dels
instru­ments moneta­ris actuals que acabem de citar, s'apliquen
principalment als pseudo-bit­llets de banc, en els quals són ben
evidents.

Ara bé, el diner bancari (comptes corrents principal­ment, però també
multitud d'altres modalitats més o menys cone­gudes pel profà), malgrat
que pot semblar no reunir aquestes caracte­rístiques −per exemple:
acostuma ser nominal− és també essen­cialment antidocumentari, ja que,
si alguna documentació for­neix sobre els actes realitzats a través
d'ell, aquesta és secret bancari. A més a més, pot convertir-se en
qualsevol moment en pseudo-bitllets de banc, quedant així el seu rastre
completament tallat.

Si els instruments monetaris actuals són la negació del que hem designat
instrument-document monetari, ens cal, en conse­qüència, repensar
l'instrument monetari capaç de cons­tituir la garantia eficaç d'una
medició exacta i plena­ment documentada del valor de canvi de totes i
cada una de les mercaderies exis­tents en un mercat donat.

Documentar amb exactitud i precisió cada lliure acte d'inter­canvi
mercant-monetari i cada lliure acte social-mone­tari és l'única manera
d'aconseguir la transformació de la mercologia en una «ciència»
experimental. I és també l'única manera d'a­conseguir, per la
clarificació i la transparència monetàries obtin­gudes, la transformació
de la corrupta socie­tat actual en una societat més lliure, més
responsable i més justa.


<br />
<br />

# **Capítol 4. LA FACTURA-XEC**

Presentem en aquest capítol una propos­ta molt concreta sobre com podria
ser l'instrument-docu­ment monetari que ens fa avui dia tanta falta.

El designem amb el mot compost de **fac­tura-xec**.

**1. Característiques de la factura-xec**

Les característiques essencials de la factura-xec, que fan d'ella un
instrument realment pro-científic i pro-justicial, i una alternativa
vàlida als instruments monetaris actuals, són les següents:

** és estàtica**, això és, intervé en un únic acte monetari (ja sigui
un intercanvi mer­cantil, ja sigui un acte social-moneta­ri): s'emet per
a un acte monetari deter­minat, i s'acaba amb ell. Ja no pot ser
utilit­zada mai més. Aques­ta és la garantia *sine qua non* de tota
posterior estadís­ti­ca.

** és diversificada** de manera màxima i òptima, en funció de les
carac­terístiques específiques de cada acte mer­cant-moneta­ri o
so­cial-mone­tari; queda així garan­tida la possi­bilitat d'una
posterior analítica global del mercat i la socie­tat monetaris.

** és personalitzada**, això és, consigna la personalitat dels dos
agents mercants o socials que la utilitzen com a instru­ment mone­tari:
l'emis­sor i el beneficiari. Aques­ta persona­lització és la garan­tia
eficaç de la plena responsa­bilització jurídica de dits agents.

L'instrument monetari que reuneixi aquestes característi­ques serà un
autèntic document, deixarà constància docu­mental de cada un i tots els
actes monetaris (mer­cants o socials) esdevin­guts, i en precisarà amb
detall les particulari­tats i els agents implicats.

**2. Descripció de la factura-xec**

La denominació de factura-xec descriu amb precisió la natu­ralesa de
l'instrument-document monetari que proposem com a substitut dels actuals
instruments monetaris.

Efectivament, la factura-xec no és sinó un tros de pa­per (que caldrà
estandaritzar a nivell de comunitat geopolítica) que serà alhora una
factura i un xec.

**Quant a factura**, farà constar la plaça i la data de la transac­ció;
especificarà la quantitat i la qualitat de la merca­deria con­creta que
és objecte de la transacció, el seu preu unitari i la quantitat total a
pagar; especificarà també el nom de l'establi­ment del venedor.

**Quant a xec**, aquest mateix document farà constar la identi­tat del
client, el nom del seu establiment comptable[^10] i el núme­ro del seu
compte corrent, així com l'establiment comptable i el núme­ro del compte
corrent del proveïdor.

**3. Funcionament de la factura-xec**

El mecanisme de funcionament que preveiem per a la factu­ra-xec és el
següent:

**** cada acte monetari elemental (sigui social-monetari, sigui
mercant-monetari) comporta dos agents. En el cas, més co­rrent, de
l'acte mercant-monetari, és a dir, l'in­tercanvi mer­cantil o acte de
com­pra-venda, aquests dos agents s'ano­me­nen respectivament «client» i
«pro­veïdor».

**** el client és l'emissor de la factura-xec. Tot client és un
**client-deutor-tirador**.

**** el proveïdor és el beneficiari de la factura-xec. Tot pro­veïdor
és un **proveïdor-beneficiari**.

**** el proveïdor-beneficiari omplirà la factura-xec amb les
con­signa­cions indicades més amunt. El client-deutor-tira­dor la
signarà. Caldrà esta­blir els mecanismes neces­saris de verifi­cació de
la iden­titat del client.

**** el proveïdor-beneficiari es quedarà l'original de la factu­ra-xec;
el client-deutor-tirador se'n quedarà una còpia.

**** el proveïdor-beneficiari és l'únic beneficiari legal de la
factu­ra-xec: això és, en cap cas una factura-xec no podrà ser
endos­sada.

**** el proveïdor-beneficiari entregarà la factura-xec al seu
esta­bliment comptable el qual instantàniament li abo­narà en el seu
compte corrent la quantitat indicada.

**** després, l'establiment comptable del beneficiari en­viarà la
factura-xec a l'establi­ment comptable del client-deu­tor-tira­dor, i
s'efec­tuarà el corresponent càrrec en el compte corrent d'aquest.

**** un cop realitzades aquestes passacions d'escriptu­res, la
factu­ra-xec serà neutralit­zada, microfilmada i arxivada a fins
estadístics i justi­cials. Aquí s'aca­ba la vida d'aquesta factura-xec.

**** la factura-xec pot comportar un termini de pagament se­gons llei;
en aquest cas, caldrà preveure les modifi­cacions necessà­ries del
proce­di­ment que acabem de des­criure. En tots els casos, però,
l'interès del des­compte bancari anirà a càrrec del
client-deutor-tirador que neces­si­ta ajornar el pagament.

**** una mesura complementària, que conferiria gran solide­sa a aquest
sistema, seria la creació d'una Caixa Inter­bancà­ria que garantís el
pagament al beneficiari de tota factura-xec emesa sense fons. Aquesta
Caixa Interbancària seria l'únic actor en justícia contra el tirador
insolvent.

**4. La qüestió de la divisa**

L'adopció d'un instrument monetari com el que hem descrit, com­porta
necessàriament un canvi important en les relacions monetàries amb
l'estranger, amb les comunitats geopolítiques que no compartei­xen la
pròpia unitat monetària.

Les relacions monetàries amb l'exterior són, en l'actuali­tat, de dues
classes molt diferents, en tots els països.

En primer lloc, hi ha el comerç exterior.

Per a tota transacció comercial amb l'exterior −ja sigui dins d'un
*modus vivendi*, o dins d'un tractat comercial, bilateral o
multilateral−, caldrà establir factures-xec espe­cials de comerç
exterior (d'importació o d'exportació). Aquestes factures-xec de comerç
exterior seran sempre consignades en unitats de la divisa estrangera
utilitzada: l'importador o exportador de l'exterior pagarà o cobrarà,
segons el cas, en tal divisa estrangera: però aquestes divises aniran a
parar al (o sortiran del) Tresor, que serà l'únic que podrà detentar
divises. L'exportador o importa­dor propi no podrà detentar divises: en
el seu compte corrent, només figuraran quantitats −abonades o debitades,
segons el cas− en unitats monetàries interiors.

Per a efectuar el canvi entre la divisa estrangera i la unitat monetària
interior, es recorrerà −mentre no s'hagi procedit a una total
desmonetització de l'or en el món sen­cer− a un patró-or arbitrari,
determinat per l'autoritat mo­netària, que serà con­frontat al preu de
l'or −en la divisa estrangera− en el mercat lliure internacional. De la
relació or-unitat monetària interior i de la relació or-divisa
es­tran­gera se'n deduirà, lògicament, una relació unitat mo­netària
interior-divisa estrangera que serà la utilitzada per a efectuar la
traducció numèrica entre aquestes dues.

Una altra alternativa per a realitzar comerç exterior consistirà que
l'agent estranger accepti de pagar, o de ser pagat, en unitats
monetàries interiors. Llavors, haurà d'obrir un compte corrent en un
establiment comptable de la comu­nitat geopolítica amb factura-xec, i
aquest compte corrent només serà vàlid, evident­ment, en aquesta
comunitat. Aquest serà el cas més corrent quan es tracti de turisme
estranger i d'inversions estrangeres en el propi país.

Després del comerç exterior hi ha, en segon lloc, el comerç de divises.

El primer que s'ha de dir és que aquest desapareix total­ment en i per a
qualsevol comunitat geopolítica que hagi adoptat amb plenitud el sistema
de la factura-xec.

Efectivament, la característica essencial d'aquest sistema és que els
instruments monetaris s'emeten únicament per a docu­mentar una
transacció de mercaderia concreta, i expres­sament per això. Per tant,
no hi pot haver moviment d'uni­tats monetà­ries sense moviment
correlatiu de mercaderies concretes. No pot, doncs, existir moviment
d'unitats mo­netàries contra unitats monetàries. Ningú no pot comprar ni
vendre divises. De fet, la unitat monetària interior deixa de ser
divisa, perquè no pot ser comprada ni venuda en cap mercat exterior −ni
interior−.

Així doncs, l'Estat d'una qualsevol comunitat geopolítica que hagi
adoptat la factura-xec, no haurà de defensar la pròpia divisa contra
l'especulació, ni defensar la paritat de la pròpia divisa. Ja que
l'especulació esdevindrà instrumen­talment impossible, i tampoc no
existirà cap paritat oficial­ment fixada, sinó que el valor de la pròpia
unitat monetària respecte de les divises estran­geres fluctuarà
lliurement, seguint l'evolució del mercat.

Les precisions que hem donat sobre el funcionament concret de la
factura-xec evidencien que aquesta és un ins­trument-docu­ment monetari
molt precís, àgil, de fàcil esta­bliment i d'emissió pri­vada.

Proposem doncs la supressió de tots els actuals instru­ments monetaris,
principals i auxiliars, d'emissió oficial o privada-bancària, i la seva
substitució per un únic tipus d'instrument-document monetari, la
factura-xec, de lliure emissió privada per cada agent mercant o social
ben perso­nalitzat i responsabilitzat, amb l'única limitació del seu
saldo en compte corrent.


# **Capítol 5. LA TELEMÀTICA**

**1. Definicions**

La paraula **telemàtica** comença ja a ser usada corrent­ment en tots
els mitjans d'informació del nostre país.

S'ha format per la contracció dels dos termes, més fami­liars, de
**telecomunicació** i **informàtica**. Po­dríem definir la telemàti­ca,
doncs, com «la comunica­ció a distància (=te­lecomu­nicació) de la
informació codificada i tractada segons lògica (=informàti­ca)».

La informàtica no és sinó un sistema molt sofisticat de tracta­ment de
la informació, que posa en joc, fonamental­ment, tres elements:

a\) El **material** (en anglès, *hardware*, això és, «quinca­lla»): és
l'eina, l'útil de treball; és l'ordinador, la quincalla que el
constitueix, material i tangible. Aquesta quincalla és el suport físic
de la infor­mació.

b\) El ***logicial*** (en anglès, *software*, això és, «confite­ria»): és
la direcció, el mètode de treball; és el programa, intangi­ble,
lògic-abstracte, constituït per un conjunt d'instruc­cions ele­mentals
que, un cop intro­duïdes en la memòria central de l'ordinador,
assegu­ren el seu funcionament.

c\) El **llenguatge**: tota informació s'expressa a través d'un
llen­guatge; també el programa ha d'expressar-se en un llenguat­ge, que
l'ordinador ha de comprendre per a poder executar les instruccions que
se li enco­manen. Aquest llenguatge s'anomena **llenguatge-mà­quina**,
i, doncs, fa de pont entre la màquina (mate­rial) i el programa
(lògic-abstracte); consisteix en una codifica­ció que emparella els
conceptes lògics del programa amb fenòmens físics con­crets: el pas de
senyals elèc­trics. Els senyals elèctrics, doncs, materia­litzen la
infor­mació.

De la combinació de la informàtica amb les telecomuni­ca­cions −és a
dir, les tecnologies de comunicacions a dis­tància, de circulació i
distribució de les informacions: telè­graf, telè­fon, ràdio, televisió,
vídeo...− en neix la telemà­tica, que no és sinó la possibilitat de
connectar entre sí diversos centres informàtics, dispersos en l'espai,
per tal que puguin transmetre's mútuament les informacions
emmagatze­mades o elaborades per cadascun d'ells.

De la combinació de la informàtica amb les tecnologies de control
retroactiu, en neix la cibernètica, que no és sinó la possibilitat que
l'ordinador corregeixi contínuament el seu propi funcionament, per
comparació entre el programa i els resultats que es van obtenint.

**2. Quina informació?**

Informàtica és tractament de la informació. Però de quina informa­ció es
tracta? Pot ser qualsevol informació sotmesa a tractament in­formàtic?
No. Únicament pot ser-ho la informa­ció que fa referència a fenòmens
«científicament» analitza­bles. No­més la informa­ció sistema­titzable,
formalitzable, que pot ser expressada conforme a regles con­vencionals o
a lleis «científi­ques», pot ser objecte de tractament in­formàtic.

Perquè els programes informàtics són lògics, són con­junts d'operacions
formals a realitzar sobre unitats informati­ves. I no té cap sentit
sotmetre a operacions lògiques tot allò que depèn de la lliure
imaginació, creativitat, intuïció huma­nes i que, per tant, no se sotmet
a cap sistema ni a cap llei, encara menys a cap lògica −que és el més
estricte dels camps de concentra­ció−.

En un mot: tot allò que no és objecte de «ciència», tam­poc no és
objecte de tractament informàtic. Un ordenador no pot donar resultats ni
respostes concernents a problemes ètics, morals, polítics, estètics...
Únicament pot ajudar l'home a resoldre els problemes originats en el
camp dels fenòmens objecte de «cièn­cia», perquè, en aquest camp, es
limita a repetir, imitar els esquemes de pensament lògic de l'home, i a
executar-los. I, quan els executa, ho fa amb una gran rapidesa i
precisió, evitant així a l'home d'haver de realitzar llarguíssims i
enutjosos càlculs i operacions men­tals.

Aquestes rapidesa i precisió són el gran avantatge i la gran utilitat de
la informàtica; i encara que el seu camp d'aplica­ció estigui rígidament
delimitat, el resultat final és que l'home compta amb un instrument molt
perfeccionat d'anàlisi de la realitat fenomènica que li permet, després,
de prendre les seves lliures opcions i decisions ètiques, políti­ques,
estèti­ques... de gran responsabilitat, sobre la base d'un coneixe­ment
dels fenò­mens molt més complet i perfec­cionat.

**3. Aplicacions**

No per estrictament delimitat, el camp d'aplicació de la tecnologia
informàtica és més reduït. Al contrari, el seu ús s'imposa cada dia més
en multitud d'àmbits i de tasques, fins a tal punt, que arriba a
constituir una autèntica revolu­ció social.

Des dels programes per a l'ensenyament i la investigació, fins a la
robòtica (o robotització de la producció: és a dir, pro­ducció
industrial realitzada per robots, màquines amb un cervell elec­trònic) i
la buròtica (o automatització de les tasques de despatx i oficina),
pasant pel vídeo, el vídeo-text, els jocs elec­trònics o els
miniordinadors perso­nals, que atreuen el gran públic, multitud i
multitud d'aplicacions pràctiques de la infor­màtica i de la te­lemàtica
existeixen, i moltes altres estan encara per inventar.

Per altra banda, el ràpid progrés tecnològic porta a una pro­gressiva
miniaturització dels aparells, al seu abaratiment cons­tant, i a
l'elaboració de llenguatges home-màquina (que no s'han de confondre amb
el llenguatge-màquina de què abans hem parlat) cada cop més propers al
llenguatge humà, −totes les quals coses faciliten en gran mesura l'ús
d'aques­ta tecno­logia−.

**4. El mercat telemàtic**

Però el que aquí ens interessa particularment és la possi­bi­litat
d'aplicar la telemàtica a la configuració d'un nou sistema mone­tari.

Això no és cap cosa nova, i ja tothom ha sentit parlar de diner
electrònic o de pagament electrònic. Hom utilitza també el terme genèric
de monètica.

Ara bé, les diferents iniciatives que ja estan en marxa al respecte en
diferents països, també en el nostre, no s'englo­ben en el context d'una
reflexió teòrica sobre el sistema monetari i la seva funció social. A
aquesta mancança fona­mental, i a més a més molt perillosa, volem posar
remei.

En el capítol anterior hem descrit la factura-xec, l'ins­trument
monetari que proposem com a alternativa als irra­cionals instru­ments
monetaris en vigència. Ara, ens ocupa­rem de com portar a la pràctica
aquesta factura-xec amb l'ajut de la telemàtica; això és, de la
**factura-xec pro-te­lemà­tica**. Les grans possibilitats de la
telemàtica fan que aquesta tecnologia s'adapti perfectament a les
necessitats i caracterís­tiques de la factura-xec.

**Factura-xec pro-telemàtica** vol dir, senzillament, que tota
factura-xec emesa ho serà a través d'un sistema te­lemà­tic
centra­litzat a nivell imperial. Posar a punt aquest sistema és,
tecnolò­gicament par­lant, la cosa més fàcil del món.

Tal sistema telemàtic hauria de comprendre els se­güents elements:

A\) Centres telemàtics-monetaris:

**** centres facturadors privats: tots i cada un dels esta­bli­ments de
venda mercan­til (empreses; comerços al ma­jor; comer­ços i indús­tries
al detall), per petits que siguin, constituei­xen un centre factu­rador.
Hauran d'estar, doncs, proveïts de mi­niordi­nadors factura­dors que, a
més a més, estaran dotats d'una im­pres­sorà que impri­mirà, a cada acte
de compra-venda efectuat, la factura-xec corres­po­nent. El proveïdor
només haurà de tecle­jar les instruc­cions adequa­des per a què quedin
consignades totes les característi­ques de la transacció −segons hem
indicat en el capítol ante­rior−; prè­viament a l'establiment de la
factu­ra-xec, haurà d'ha­ver compro­vat la identitat del client
(existeixen a aquest efecte diversos meca­nismes d'identi­fi­cació entre
els quals es pot escollir). El client, finalment, només haurà de signar
la factura-xec.

**** centres comptables privats: són els establiments comp­tables
(recor­dem: Bancs de Negocis i Caixes d'Estal­vis). En un d'a­quests
establiments, cada persona tindrà obert el seu compte corrent personal.
Cada factura-xec, un cop signada pel client, serà envia­da pel proveïdor
al seu esta­bliment comptable, el qual inscriurà la quantitat
corres­po­nent en el seu compte corrent. L'establiment compta­ble del
proveï­dor en­viarà la factura-xec a l'establiment del client, on
s'efec­tuarà també el corresponent càrrec en el compte corrent d'aquest,
i on, posteriorment, la factu­ra-xec serà microfil­mada i arxivada. Cada
establiment comp­table estarà encarregat de la realit­zació dels estudis
d'anà­li­si i estadística corresponent a la totali­tat de les
factures-xec signades per llurs clients en cada exercici ben
deter­minat. (Aquestes analítiques-esta­dístiques hau­ran d'efec­tuar-se
amb omissió total de referències perso­nals als agents de cada acte
moneta­ri; a aquest respecte, vegeu el capítol 6).

**** centre imperial, depenent de les autoritats monetàries de la
comu­nitat geopolí­tica: a aquest centre arriba­ran les dades
analí­tiques-estadístiques elabora­des per cada esta­bli­ment comptable,
i es realitzaran les analítiques-estadís­ti­ques globals de tot
l'imperi.

B\) Connexions telemàtiques-monetàries: aquestes conne­xions no són
absolutament necessàries per a la posta en marxa del sistema monetari
proposat, però, a mesura que es vagin establint, aniran simplificant els
processos descrits anterior­ment a realitzar per a cada centre
te­lemàtic:

**** connexions entre cada centre facturador i llur corres­po­nent
establi­ment comp­table: això possibilitarà l'au­toma­tici­tat de la
inscripció en compte corrent, sense necessitat d'esperar a enviar la
factura-xec.

**** connexions entre centres comptables (establiments comp­ta­bles):
això possibili­tarà l'automaticitat del càrrec en el compte corrent del
client.

**** connexions entre els centres comptables i el centre impe­rial, per
a possibilitar la transmissió automàtica de les dades
analítiques-estadístiques elaborades per a cada cen­tre comp­table.

La realitat mercantil resultant de la radical supressió dels
instru­ments monetaris actuals, i la seva substitució per la xarxa
monetària telemàtica que acabem de descriu­re, l'ano­menem mercat
telemàtic. En el mercat telemàtic, cada tran­sacció ele­mental està
plenament docu­mentada: hi ha per tant una total nitidesa del mercat,
una informa­ció exhaustiva sobre ell, que, sempre que sigui posada a
disposició de tota la població −i no únicament d'un sector privilegiat−
repre­senta una font inesgo­table de majors riquesa, llibertat i
capacitat d'actuació intel·li­gent i eficient.

El mateix podria dir-se de la societat telemàtica, o con­junt d'actes
socials-moneta­ris en el sí d'una xarxa te­lemàtica de factures-xec.

**5. Desmaterialització monetària**

Amb la xarxa monetària telemàtica i la factura-xec pro-te­lemàtica
s'assoleix una gran desmaterialització del sistema mo­netari, que
mos­tra ben clara­ment la seva mancan­ça de qualse­vol valor intrínsec,
i la seva naturalesa purament instrumen­tal-abs­tracta.

El poder de compra de cada persona estarà constituït, simple­ment, per
una xifra en el seu compte corrent.

Aquest poder de compra es podrà mobilitzar únicament per l'emissió d'una
factura-xec pro-telemàtica: la passació d'es­crip­tures conseqüent és
automàtica, a través de l'ordina­dor.

La factura-xec, que, per ser un tros de paper, és la part més material
del sistema monetari proposat, fins i tot po­dria ser suprimida i
substituïda per una memòria magnèti­ca que s'impri­miria directament en
la tarjeta del client i en la xarxa telemàtica dels establiments
comptables.

**6. La disjuntiva actual**

Ens agradi o no ens agradi, el cert és que el mercat telemàtic serà un
fet d'aquí a molt pocs anys.

En alguns llocs del nostre país, per exemple, ja funcionen unes targetes
de pagament electrònic. En altres països, i espe­cialment en el Japó,
aquesta pràctica ja està bastant estesa.

Ara bé, tal com es va duent a terme ara com ara, la telema­tització del
sistema monetari no serà total, sinó que es farà de manera paral·le­la
al sistema actual. No se suprimiran radical­ment, com hem proposat, els
instrument monetaris **anònims** vigents, sinó que es conservaran al
costat dels instruments mo­netaris telemàtics, **personalitzats**:
d'aquesta manera, sempre serà possible passar d'un tipus de circulació
monetària a l'altre. I, doncs, serà impossible d'obtenir una
comptabilitat imperial total, i serà impossible d'assolir una
personalització i responsa­bilització eficaces dels actes mone­taris, en
vistes a la desaparició de la corrupció per diner. Tots els objectius
que hem assignat a la factura-xec pro-telemàtica seran, per principi,
inassolibles; hi haurà hagut progrés tècnic, però el progrés social serà
nul.

No­saltres proposem, doncs, la telematització completa del sistema
monetari; que això no ha de representar, necessària­ment, el control
absolut de l'Estat sobre el ciutadà, inten­tarem demostrar-ho en els
capítols següents.


# **II PART.** POSSIBILITATS IMMEDIATES DE LA REFORMA MONETÀRIA**

**INTRODUCCIÓ**

L'instrument monetari que hem descrit en la Pri­mera Part és, per les
seves característiques d'estaticitat, diversificació i perso­nalització,
l'instrument idoni d'un sistema monetari racional, que sigui un
veritable siste­ma de mesura dels fenò­mens elemen­tals del mercat. La
seva actualització telemàtica li confereix, a més a més, una plasticitat
i agilitat extraor­dinàries.

Ara bé, a més d'aquestes qualitats purament mer­cantils, la factura-xec
pro-telemàtica té molts i impor­tants altres avan­tat­ges, d'abast molt
més general: la clarificació mercan­til que ella proporciona obre
imme­diatament les portes a una actuació social molt més racional.

Efectivament, l'instrument monetari proposat, pel fet de ser un document
exhaustiu de cada canvi mercantil elemental realit­zat, ens proporciona
una informació clara, precisa i completa sobre ells i sobre el conjunt
del mercat. A partir d'aquesta infor­mació, poden construir-se
pràctiques socials molt més adaptades a les necessitats reals
manifestades, i molt més eficaces quant a resultats.

Hi ha, però, una objecció immediata a la implantació de la factura-xec
pro-telemàtica com a instrument monetari únic. Con­sisteix a dir que
ella es convertirà en el millor i més gran instru­ment de control i
dominació de la població per part de l'Estat mai no concebut.

Per a respondre a aquesta objecció, proposarem que la Justí­cia,
−esdevinguda, constitucionalment i en la pràctica, plena­ment
independent de l'Estat−, es constitueixi en l'únic custodi de tot
l'arxiu de la xarxa monetària telemàtica: ella serà l'única que podrà
tenir accés a la totalitat de la infor­mació custodiada, però únicament
en unes circumstàncies molt ben determinades.

Si la intimitat i privacitat de totes les persones de la comuni­tat
geopolítica estan ben protegides per la Justícia, els avantatges
immediats de la factura-xec pro-telemàtica i de tota la xarxa monetària
telemàtica són evidents, i accepta­bles per tota persona honrada i amb
dos dits de front.

Tot el que proposarem en aquesta Segona Part s'inscriu en el context de
l'actual ordenació social: no significa cap trenca­ment amb les
estructures socials que prevalen, sinó únicament una clarificació de les
mateixes, gràcies a la informació proporciona­da per la factura-xec.

1\. En el capítol 6 tractarem de la possibilitat d'una socie­tat on la
corrupció i els crims per diner es facin ins­trumen­talment impossibles,
i on l'òrgan justicial tingui una eficàcia molt més gran que l'ac­tual.

2\. En el capítol 7 veurem com és possible una dràsti­ca simplifi­cació
dels complicats sistemes fiscals ac­tuals: seria molt fàcil de legislar
un impost únic, fixat en un tant per cent determi­nat sobre cada
factu­ra-xec emesa, i a pagar sempre pel client.

3\. En el capítol 8 veurem com la centralització a ni­vell de tota la
comunitat geopolítica de totes les factu­res-xec −prèvia­ment buidades
de tota referència perso­nal−, permet una omnicomptabi­litat
analíti­ca-esta­dística de mercat i societat, que ha de resul­tar de
gran utilitat i interès per a tot­hom: polítics, professio­nals
utilitaris, estudiosos del mercat, ciuta­dans co­rrents...

4\. Finalment, veurem en el capítol 9 com el fet de comp­tar amb un
sistema monetari racional és la clau d'una ciència de mercat per primera
vegada serio­sament empírica-quantitativa i potencialment experi­mental.


# **Capítol 6. L'ÒRGAN JUSTICIAL**

La proposta d'un instrument monetari plenament informa­tiu com el que
acabem de descriure acostuma a despertar immedia­ta­ment reticències
molt grans referents a una qüestió fonamental: no serà la factu­ra-xec
l'instrument sofisticat d'un nou totali­taris­me, d'un poder i una
opressió mai no vistos per part d'un Estat que ara ho pot saber gairebé
tot sobre els seus ciuta­dans? On quedaran la llibertat i la intimi­tat
personals, fins avui fonamenta­des sobre l'anonimat, i molt especialment
sobre l'anonimat monetari?

En aquest capítol, mirarem de contestar aquesta objecció.

**1. La Justícia, custodi de l'arxiu monetari**

La millor manera de resoldre aquest problema consisteix, al nostre
entendre, a constituir l'òrgan justicial com a únic encarre­gat de la
custòdia de l'arxiu omnidocumenta­ri total de factures-xec.

La Justícia no té comandament directe sobre el present de les per­sones
que constituei­xen la comunitat geopolítica: per aquest motiu, és la més
indicada per a vetllar amb eficàcia:

1\. Pel respecte del secret privat i de la intimitat per­sonal, als quals
té dret tota persona. El secret privat només s'ha de poder fer públic en
dos casos molt ben deter­minats: a) quan consti l'autorització escrita
de l'inte­ressat, al peu del docu­ment que es fa públic; b) quan hi hagi
sentència d'un Tribu­nal.

2\. Pel respecte del secret professional, al qual estan obli­gades i
tenen dret totes les persones, sigui quina sigui llur professió.

La Justícia, doncs, ha de ser l'única institució que tingui accés
directe a la totalitat de les dades fornides per la xarxa monetària
te­lemàtica: el dret d'accés de l'Estat i dels parti­culars estarà
constitucio­nalment limitat a les dades de tipus analític-estadístic,
sense menció de noms ni identificació de personali­tats.

Tots els equips que formin la xarxa monetària telemàtica, tant els
equips humans com els equipaments materials, han de depen­dre de la
Justícia. Per tal d'evitar possibles manipu­la­cions o errors en la
xarxa, és convenient que tant els equips com els equipaments es formin
per triplicat, però amb total independèn­cia, tant en les màquines com
en els programes i en les perso­nes.

Ara bé, el fet que la Justícia sigui l'únic custodi de la xarxa, i
l'única que hi tingui accés en plenitud, no significa que aquest dret
d'accés s'hagi d'exercir de forma indiscri­mina­da. La llei ha de
preveure que la Justícia només podrà usar la informa­ció que custodia,
en allò que faci referència a un cas concret que s'esti­gui instruint.
Quan un jutge d'ins­trucció tingui motius fonamen­tats de consulta dels
documents monetaris relacionats amb el cas que estigui instruint, aquell
jutge, i només ell, podrà examinar els documents relacio­nats, i només
aquests.

**2. Independència de la Justícia**

La Justícia i els jutges són, en principi, els més adequats, per la seva
formació i vocació, a la noble missió de la custò­dia de l'arxiu
monetari-telemàtic.

Ara bé, per tal que aquesta tasca pugui dur-se a terme de manera eficaç,
cal que la Justícia assoleixi una plena inde­pen­dència respecte de
l'Estat. Cal buscar els mecanismes legals que possibilitin una tal
independència.

Un bon camí, podria ser la legislació de pressupostos justi­cials
independents dels pressupostos de l'Estat, estructu­rats per la pròpia
Justícia: l'autonomia econòmica podria constituir una base pràctica per
al desenvolupament d'una independència real en l'actuació de cada dia.

**3. Supressió de crims i delictes per diner**

De cara a l'exercici contradictori de la justícia, comptar amb la
factura-xec pro-telemàtica és un progrés important. L'accés controlat
dels jutges a la xarxa monetària telemàtica permet de donar a cada causa
instruïda la documentació **ante**justicial[^11] exac­ta relativa a
qualse­vol tipus de respon­sabi­litat monetària. Això implica, en la
pràctica:

1\. La desaparició dels crims i delictes comesos a canvi de diner (crims
a sou): efectivament, en un siste­ma monetari basat en la factura-xec,
el pas de diner d'un compte corrent a un altre implica necessària­ment
l'intercanvi d'una mercaderia con­creta ben especifica­da, i aquesta,
evidentment, ha de ser legal. Sense mercaderia, no hi pot haver
factura-xec.

2\. Pel que fa a altres tipus de delictes, actes il·legals o
respon­sabilitats que comportin alguna dimensió mo­netà­ria, és evi­dent
que aquesta estarà sempre per­fecta­ment documentada.

3\. Pel que fa a la possibilitat d'emetre factures-xec fal­ses, és molt
possible, i fins i tot segur, que se'n faran; però, a la llarga, seran
sempre detectades per la ma­teixa xarxa mo­netà­ria, que estarà dotada
dels mecanis­mes necessaris.

4\. Finalment, és ben segur que la intel·ligència i l'as­túcia hu­ma­nes
inventaran multitud de nous delictes de dimen­sió mo­netària, encara per
descobrir; però no és ara el moment de preveure'ls: a mesura que vagin
apareixent, es podran anar buscant les solu­cions més adequades.

**Capítol 7. FISCALITAT**

Una de les realitzacions pràctiques de més interès que fa possible la
reforma monetària que hem proposat, és la d'una dràstica simplificació
fiscal.

Els sistemes fiscals actuals són −com tothom sap per raó d'haver-los
patit en la pròpia pell− absurdament complicats per al contribuent, i
costosíssims per als diferents ens recap­tadors degut al gran nombre de
funcionaris que es neces­si­ta per al seu cobrament i inspecció.

**1. Impost únic**

La implantació d'un únic instrument monetari legal, de tipus
pro-telemàtic i omniinformatiu, permetria la supressió de tots els
actuals sistemes fiscals, i la seva substitució per un senzill siste­ma
a base d'un **únic impost** d'un tant per cent fix sobre el muntant de
**totes i cadas­cuna** de les factu­res-xec emeses en la comunitat
geopolítica, impost que es carrega­ria **sempre al client**.

Si partim de les dues constatacions següents:

**** tota factura-xec comportarà obligatòriament aquest im­post, de
manera que el seu rendiment serà directa­ment proporcional al volum
total del mercat real de la comuni­tat geopolítica;

**** el nombre total de factures-xec emeses diàriament (men­sual­ment,
anualment...) en una comunitat geopolítica donada, és elevadís­sim;

Comprendrem fàcilment que el percentatge impositiu no hauria de ser
excessiva­ment elevat per a poder arribar a cobrir les necessitats d'una
comunitat geopolítica qualsevol. Aquest tant per cent es podria
calcular, a cada exercici −per exemple anual−, en funció de les
necessitats pre­vis­tes.

Com es veu, aquest impost és del tipus «ITE» (antic «Impost sobre el
Tràfic d'Empre­ses»), ja que comporta un tant per cent prèvia­ment
determinat per la llei, igual per a tothom, sobre cada transacció
efec­tuada.

No resultaria carregós per a ningú, ja que estaria equitati­vament
distribuït[^12].

El seu avantatge principal rau, però, en la seva automati­ci­tat de
càl­cul: tota dis­cussió sobre la quantitat a pagar és sobrera.

Un altre avantatge no gens menystenible és la seva auto­ma­ticitat de
recaptació, que abarateix enormement el seu cost. Efectivament, el tant
per cent legislat a pagar haurà de ser ins­crit obligatòriament en cada
factura-xec, de manera que serà automàti­cament pagat junt amb ella. El
control d'aquest requi­sit l'efectua la mateixa xarxa telemàtica de
factures-xec, de manera que esdevé impossible cap engany o frau fiscal.
Final­ment, els mateixos establiments comptables descomptaran a cada
factura-xec per ells cobrada el tant per cent indicat, i el transferiran
directament a un compte co­rrent que tindrà obert el Tresor. A canvi
d'aquest servei, els establiments comptables rebran una comissió pactada
entre la seva Confederació General i les autori­tats monetàries:
aques­ta serà l'única despesa originada per la recaptació de l'im­post
únic.

**2. Facilitar la vida**

De cara al contribuent, el principal avantatge d'aquest impost únic és
que li facilita enormement les coses.

El consumidor ja no hauria de preocupar-se mai més dels impostos, ja que
que cada factura-xec signada comportaria el percentatge corres­ponent,
que no seria excessiu.

Per la seva banda, l'empresari podria calcular anticipada­ment, a cada
exercici, el total dels impostos a pagar sobre les seves compres de
matèries primeres, de béns d'equip o de fac­tors de producció (treball,
capital...), i podria carre­gar aquesta despesa sobre els seus preus de
cost.

És evident que el treballador, com a tal, no paga cap impost: ja que és
l'empresari qui compra treball i, per tant, qui paga l'impost
corresponent.

**Capítol 8. OMNICOMPTABILITAT**

Gràcies a l'aplicació de la tecnologia telemàtica a la factura-xec, la
xarxa monetària es conver­teix en un instru­ment immillo­rable de
captació automàtica i contínua de les magnituds abstrac­tades dels
fenòmens concrets elementals del mercat.

La centralització i tractament analític-estadístic de les dades
obtingudes a través d'aquesta xarxa constitueix l'**om­nicomptabi­litat
mercantil** de què tractarem en aquest capí­tol.

**1. Característiques de l'omnicomptabilitat**

Entenem per **omnicomptabilitat mercantil**, simplement, «la mesu­ra,
anàlisi i estadística exactes, contínues i dinàmi­ques del mercat
monetari, que poden obtenir-se per la inte­gració centra­litzada i
au­tomàtica de tota la informació pro­porcionada per cada una i totes
les factures-xec pro-telemàti­ques −captors dels fenò­mens elementals
del mercat, és a dir, dels canvis monetaris elementals− emeses en un
perío­de de temps donat». L'exercici o període comptable conside­rat
podrà anar-se reduint en funció de les possibilitats tec­nològi­ques de
la xarxa monetària pro-te­lemàtica.

L'omnicomptabilitat ha d'ésser el màxim de completa possi­ble. Convenen
**totes** les comptabilitat hagudes i per haver: si, en un principi,
això no és tecnològicament possible, caldrà establir criteris de
prioritat i, de mica en mica, anar cobrint tots els camps i aspectes del
mercat.

Com és evident, l'omnicomptabilitat serà referida, única i
exclusivament, a les dades mercantils referents a mercade­ries i a
unitats monetàries i valors mercantils; però en cap cas no es referirà a
persones, a agents mercantils concrets: la informa­ció mercantil
personalitzada serà protegida i custo­diada per la Justí­cia.

La centralització omnicomptable de factures-xec ha de ser, evidentment,
feta a nivell de tota la comunitat geopolíti­ca, per tal d'obtenir-ne
les magnituds macromercantils. Les successives etapes en l'elaboració
d'aquesta omnicomptabilitat a nivell geo­polític serien:

1\. Cada establiment comptable (Bancs i Caixes d'Es­tal­vis), després
d'haver transmès a la Justícia tota la informació continguda en les
factures-xec signades pels seus clients, realitzarà les estadísti­ques i
analíti­ques parcials sobre les dades despersonalitza­des incloses en
aquestes factures-xec.

2\. Els establiments comptables enviaran aquestes dades parcials a
centres superiors d'àmbit local −munici­pis, comarques, ètnies...−, on
es realit­zarà la integració al nivell local co­rrespo­nent.

3\. Finalment, pot realitzar-se la centralització a nivell de comu­nitat
geopolítica.

**2. Estructura de l'omnicomptabilitat**

La tasca d'organitzar l'estructura d'aquesta omnicompta­bi­litat, cal
deixar-la als tècnics i als experts.

No obstant, donarem aquí unes bases generals, en funció de l'anàli­si
del mercat en cicles i subcicles molt ben diferen­ciats.

Dintre d'aquests cicles i subcicles, poden establir-se els sec­tors i
subsectors −segons productes, àmbits geogrà­fics...− que es vulgui i que
interessi, en funció de les ne­cessitats que es vagin manifestant.

**3. Anàlisi del mercat en els seus cicles i subcicles**

El mercat consisteix en l'intercanvi de mercaderies, ja es tracti de
mercaderies produïdes o de mercaderies producto­res.

Si analitzem el mercat des del punt de vista de les **merca­de­ries**
productores −o agents de producció−, que són les que compren les
empreses per tal que col·laborin en els processos de producció, a canvi
d'un salari, només ens cal distingir entre els diferents tipus de
mercaderies productores existents[^13]:

a\) El **treball**, adquirit per l'empresa contra un salari pròpia­ment
dit;

b\) El **capital**, adquirit per l'empresa contra uns interes­sos;

c\) L'**esperit i equip d'empresa**, adquirits per l'empresa contra uns
beneficis;

d\) L'**invent**, adquirit per l'empresa contra unes rega­lies.

Aquesta distinció no dóna lloc a cap tipus d'anàlisi espe­cial­ment
interessant dintre del mercat.

La situació canvia si considerem el mercat des del punt de vista dels
intercanvis de mercaderies produïdes.

Entre les merca­deries produïdes, cal distingir dos tipus:

a\) En primer lloc, hi ha les **mercaderies socialment no fini­tes**: són
aquelles que encara no han acabat la seva vida mercan­til, que encara
han de romandre en el mercat, per algun dels motius següents:

**** perquè han estat comprades per una empresa que, un cop
trans­forma­des, les tornarà a vendre encara a una altra em­presa; es
tracta llavors de mercade­ries tec­nològi­cament i socialment no finites
o **mercade­ries de producció co­rrent**;

**** perquè han estat comprades per una empresa que les utilit­zarà
instru­mental­ment en nous processos de produc­ció: es tracta de
mercaderies tecnològi­ca­ment finites, però social­ment no finites ni
fini­bles, per raó de quali­tat, o **mer­cade­ries inversi­ves**;

**** perquè han estat comprades per una em­presa del tipus co­merç o
indús­tria al de­tall, que després les vendrà al consu­midor: es tracta
de merca­de­ries tec­nològica­ment finites, i socialment no finites però
finibles o **mercade­ries desti­nades al con­sum**.

b\) En segon lloc, hi ha les **mercaderies socialment finites**, que són
les que surten del mercat, el deixen per a no retor­nar-hi. En la
pràctica, són aquelles mercade­ries que els consumidors **ja** han
comprat als comerços i indústries al detall. En el moment de ser
adquirides per un consumidor, aquestes mer­cade­ries han acabat la seva
vida mercantil.

Basant-nos en aquestes distincions en el si de les merca­de­ries
produïdes, podem fer una anàlisi paral·lela del mercat en dos cicles
principals, el primer dels quals comprèn alhora tres subci­cles:

1\. **El cicle de la producció** comprèn tots els intercan­vis de
mercaderies social­ment no finites, −docu­mentats per les respectives
factures-xec−. Es descom­posa en:

**** Subcicle de la producció corrent i comerços a l'en­gròs: comprèn
tots els inter­canvis de merca­deries de produc­ció co­rrent;

**** Subcicle de la producció inversiva: comprèn tots els inter­canvis
de mercade­ries inversives;

**** Subcicle dels comerços i indústries al detall: comprèn tots els
intercan­vis de mercaderies destinades al con­sum.

2\. **El cicle del consum** comprèn tots els intercanvis de mer­caderies
so­cialment finites −també documen­tats per les res­pectives
factures-xec−, és a dir, els inter­canvis efec­tuats entre comerços i
indústries al detall i consumidors.

**4. Diferenciació de factures-xec**

L'omnicomptabilitat que proposem ha de guiar-se per l'anà­lisi bàsica
que acabem de donar.

Ara bé, per tal de facilitar al màxim la tasca de l'omnicomp­tabili­tat,
és convenient que les factures-xec estiguin ja màxima­ment i òpti­mament
diferenciades en tipus i subtipus, correspo­nents als cicles i subcicles
mercantils a què pertan­yin. Aquesta diferenciació és molt fàcil de dur
a la pràctica, a través de codis numèrics, de colors...

S'establirien així els següents tipus de factures-xec:

1\. Factures-xec de compra-venda de mercaderies pro­duï­des:

11\. Factures-xec de compra-venda de mercaderies social­ment no finites
(cicle de la producció):

> **** Factures-xec de compra-venda de mercaderies de pro­duc­ció
> corrent (subci­cle de la producció co­rrent i comer­ços a l'en­gròs);
>
> **** Factures-xec de compra-venda de mercaderies inver­sives
> (subci­cle de la producció inversiva);
>
> **** Factures-xec de compra-venda de mercaderies desti­nades al
> consum (subci­cle dels comerços i indús­tries al detall).

12\. Factures-xec de compra-venda de mercaderies social­­ment finites
(cicle del consum).

2\. Factures-xec de venda-compra de mercaderies pro­duc­tores: aques­tes
factures-xec no s'establiran mer­caderia per mercade­ria, sinó empresa
per empresa: cada em­presa la redactarà en forma de nòmi­na úni­ca, en
la qual es consig­narà la totalitat de les remu­neracions que l'empresa
ha de fer efectives, a les diferents forces de produc­ció que
col·laboren amb ella, en cada període de temps escollit (mes,
tri­mes­tre...)

**Capítol 9. MERCOMETRIA I MERCOLO­GIA**

Des del punt de vista del coneixement teòric del mercat, la reforma
monetària que hem proposat té conseqüències de gran transcendència.
Efectivament, el sistema monetari racio­nal de la factura-xec
pro-telemàtica fa possible de con­vertir definitiva­ment el mercat en un
objecte d'estudi cientí­fic.

**1. Mètrica i «ciència»**

Sense un sistema mètric adequat, cap disciplina de conei­xe­ment de la
realitat fenomènica no pot esdevenir «científi­ca».

En el cas de la **ciència de mercat** o **mercologia**, passa
exac­tament el mateix: cal un sistema mètric per a la medició dels
fenòmens ele­mentals del mercat: els intercanvis moneta­ris ele­mentals.
I aquest sistema mètric és precisament el sistema mone­tari.

El sistema monetari actual, però, no compleix adequada­ment aquesta
funció: és irracional i antidocumentari. La factura-xec pro-telemàtica
que hem proposat constitueix la base d'una autèn­tica i eficaç
mercometria, sense la qual no hi pot haver posterior mercologia: com a
molt, hi podria haver una aproxima­ció quali­tativa, que no és suficient
per a les «ciències» experimentals.

**2. Definicions operatives**

Un sistema mètric racional permet de donar definicions ope­ratives, és a
dir, definicions susceptibles de figurar en enun­ciats verificables
experimentalment.

En el cas del mercat, si el considerem com el conjunt dels lliures
canvis monetaris elementals (efectuats en un espai-temps donat), aquesta
definició només pot ser operati­va si hi ha factu­ra-xec, perquè en
aquest cas cada intercanvi monetari elemental està ben documentat i, per
tant, pot ser conegut i mesurat.

Els intercanvis de mercat són fenòmens concrets que, gràcies a l'ús d'un
sistema monetari, es carreguen de dimen­sions abs­tractes; aquestes
dimensions abstractades són capta­des amb fidelitat, exactitud, i
automàticament, per la factura-xec pro-te­lemàtica, i constitueixen
llavors el material de base per al tracta­ment lògic, pro-científic, de
les dades.

Només així pot fer-se «ciència»; només així és possible de confirmar o
infirmar qualsevol hipòtesi o model sobre el mercat segons procediment
«científic».

És urgent, doncs, per a la mercologia, de comptar amb una mercometria
sòlida i seriosa com la que pot oferir un sistema monetari a base de la
factura-xec pro-telemàti­ca.

**III PART**

**FONAMENTS D'UN NOU**

**ORDRE SOCIAL**

**LLIBER­TARI**

**INTRODUCCIÓ**

A partir de la reforma monetària que hem proposat en la Primera Part,
poden establir-se les bases d'un nou ordre social, qualitativament
diferent de l'actual.

Les possibilitats immediates tractades en la Segona Part, si bé són
aportacions de gran interès, no canvien en l'essen­cial els grans trets
de la civilització actual: únicament li propor­cionen un instrument de
claredat, transparència i informació dintre de l'ordre vigent.

Però nosaltres volem anar més enllà, i oferir una alterna­ti­va vàlida,
pràctica i concreta, als problemes més urgents amb què s'enfronta la
societat, problemes que no troben solució en cap dels dos models
antisocials vigents: el model capitalista (amb totes les seves variants)
i el model comunis­ta (ídem).

**1. L'instrument més adequat**

Totes les ideologies actuals, i especialment les dominants en un i altre
món (capitalis­me i marxisme), estan com­pleta­ment anquilosades,
ancorades en el segle passat.

Les realitat socials i tècniques han evolucionat molt des del segle
passat, però aquestes ideologies no han sabut adap­tar-se a aquesta
mutació, i ara estan desfasades: són incapa­ces de donar solucions
adequades als problemes més vius i més greus de la nostra civilització.

Nosaltres no volem inventar una nova ideologia capaç de trobar respostes
per a tots els problemes socials, sinó que prefe­rim atacar directament,
i un per un, cadascun d'aquests proble­mes, i donar-los solucions
pràctiques i concretes. I per tal que aquestes solucions resultin
eficaces i factibles, comp­tem amb un instrument privilegiat: la
factura-xec pro-te­lemàtica.

Efectivament, la implantació de la factura-xec pro-te­lemàti­ca com a
únic instrument monetari legal, i la centralit­za­ció compta­ble de la
xarxa monetària telemàtica a fins esta­dístics-analítics, creen un
mercat i una societat omnidocu­mentats en l'aspecte monetari, que
anomenem **mercat (mone­tari) clar i societat (mo­netària)
transparent**. Mercat clar i societat transparent signifi­quen que:

a\) Cada problema particular podrà ser objectivament i exac­tament
conegut en les seves dimensions monetà­ries, com a mínim;

b\) A partir d'aquest coneixement, es podran buscar les solu­cions més
pràctiques i eficaces, i en espe­cial les solu­cions monetà­ries més
adequades;

c\) A través de la informació monetària continuada, es podrà anar
controlant l'eficàcia de les solucions practi­cades;

d\) Finalment, les responsabilitats de qualsevol acció mo­netària estaran
sempre ben establertes.

En el marc de la reforma monetària proposada, doncs, és possible, al
nostre entendre, de començar a crear noves estruc­tures socials, noves
formes d'organització social afavo­ridores i protectores de les
llibertats concretes de cada per­sona: això és, llibertàries.

**2. Inspiració ètica**

Hem parlat de donar solucions concretes, prescindint de qualsevol
ideologia. Ara bé, les solucions a problemes so­cials, per bé que siguin
fonamentades en un coneixement objectiu i precís de la realitat, mai no
poden ser absoluta­ment neutres; qualsevol planteja­ment, proposta o
projecte social participa sempre més o menys d'idees, concepcions,
intencions... que no són «científiques», molt íntimes, perso­nals,
sub­jectives, ja es tracti d'interessos individuals, de grup, de
classe... ja es tracti d'ideals ètics al servei de tota la humani­tat.

També les solucions concretes que presentarem en aques­ta Tercera Part
són partíceps d'un rerafons d'aquest tipus, i no volem de cap de les
maneres amagar-ho, ans al contrari, volem declarar ben obertament quins
són els ideals que ens inspiren, per tal de no cridar ningú a engany.

El nostre ideal, el fil conductor de les nostres propostes, és
l'aconsecució de les màximes i òptimes **llibertats concre­tes** per a
totes les persones. No parlem de La Llibertat, perquè, d'ideal
ètic-concret que és, se l'ha convertida en un mite abstracte que tothom
defensa però que ningú no intenta de dur a la pràctica. Parlem en canvi
de llibertats concretes, fe­nomèniques, pràcti­ques, possibles en funció
del nivell de desenvolu­pament tècnic assolit.

Per exemple, si el progrés tècnic actual possibilita de produir amb
molta menys mà d'obra, cal que tothom gaudei­xi de la llibertat de
treballar únicament 20 hores setmanals; i així, en multitud de casos.

Una societat que protegeix totes les llibertats concretes ja assolides,
i que promociona i afavoreix l'obtenció de noves llibertats concretes
tecnològicament possibles, és una societat **llibertària**: de cara a
ella estan dirigides totes les propostes que farem a continua­ció.

Les llibertats concretes s'han d'obtenir en tots els àmbits de la vida
de l'home; però hi ha dos camps, molt impor­tants, en els quals cal
prioritàriament crear noves estructures lli­bertàries: la vida política
i la vida utilitària.

a\) **Política**. La política és la disciplina que cada comuni­tat
geopolítica s'imposa a ella mateixa, en favor d'ella mateixa. Consisteix
en una doble acció: en primer lloc, el comanda­ment (o *arquia*) lliure
i responsable d'un monarca elegit de­mocràticament; en segon lloc,
l'obediència, també lliure i res­ponsable, dels electors. Tant el
comandament com l'obe­diència es realitzen per propi convenciment ètic i
in­terès vital.

Si la política es constitueix com a desenvolupament es­pon­tani i
expansiu, naturalment bell i bo, com a estratè­gia comunitària
beneficiosa per a tots els membres de la comu­nitat geopolítica, llavors
tenim una **autopolítica**.

Si, contràriament, la política esdevé un desenvolupament arbitrari i
forçat, una estratègia individualista, oligopolista o classista en
benefici propi mitjançant l'explotació dels altres, llavors tenim una
**antipolítica**.

Les antipolítiques són totes antillibertàries, perquè en elles la
llibertat i la responsabi­litat inherents a tota política −tant per part
del qui comanda com per part del qui obeeix− s'han trans­format en poder
irresponsable d'unes persones sobre unes altres; el poder sobre les
persones és la negació mateixa de la llibertat.

Un objectiu prioritari serà doncs la construcció d'estruc­tu­res
autopolítiques lli­bertàries, encaminades a obtenir una total
desa­parició de qualsevol mena de poder sobre les per­so­nes.

b\) **Vida utilitària**. La vida utilitària és la dedicada a resol­dre
les necessitats materials de l'home. Llibertats con­cretes, en aquest
camp, són:

1\. Pel que fa a la producció de béns utilitaris, lliber­tat de les
empreses i llibertat dels col·laboradors de les empreses;

2\. Pel que fa al consum de béns utilitaris, subvenció asse­gurada de les
necessitats **mínimes** de cada perso­na.

Trobar solucions concretes per al primer aspecte, és cosa que pot
obtenir-se bastant fàcilment a base d'una legislació intel·li­gent, que
protegeixi les diferents llibertats possibles en el mer­cat.

El segon cas és, evidentment, un problema específica­ment dinerari:
llibertats concretes en el consum significa, abans que tot, disposar del
diner necessari per a consumir. Les condicions tecnològiques de
producció, en l'actualitat, perme­ten de donar aquesta llibertat a tots
els ciutadans d'una comunitat geopolíti­ca. Cal, doncs, també
prioritàriament, buscar els mecanismes con­crets, les estructures
concretes que portin al naixement d'una total solidaritat a nivell
geopolític: una solidaritat que no negui les llibertats natural­ment i
vitalment egoistes dels productors utilitaris, sinó que les aprofiti per
a obtenir una osmosi dinerària permanent entre tots els estaments
socials.

La finalitat última és aconseguir la desaparició de qualse­vol mena de
misèria material i de marginació social per raó de diner.

**3. Estructura de la Tercera Part**

Amb la intenció, doncs, de proposar solucions concretes i eficaces als
problemes més urgents dels nostres dies, mitjan­çant l'establiment
d'estructures socials llibertàries, tracta­rem els següents temes:

Primerament, farem unes consideracions i definicions prèvies per tal que
sigui comprensible tot el que després seguirà (capítol 10).

En el capítol 11 tractarem de les estructures autopolíti­ques
llibertà­ries destinades a fer desaparèixer tot poder sobre les
persones.

En els capítols 12 i 13 exposarem les mesures instrumen­tals bàsiques
del nou ordre llibertari: la legislació monetària (capítol 12) i la
imperialització de tota la informació analí­tica-estadística obtinguda a
través de la xarxa monetària telemàtica.

En el capítol 14 tractarem dels mecanismes d'omnisoli­dari­tat social
destinats a fer desaparèixer tota misèria i mar­gina­ció social per raó
de diner.

Els següents capítols, els dedicarem a les lleis mínimes que hauran de
protegir les llibertats concretes en els dife­rents àmbits socials: en
la societat utilitària-productiva (capí­tol 15); en la societat liberal
(capítol 16); i en la societat utilitària-consumido­ra (capítol 17).

Finalment, en el capítol 18, intentarem indicar com totes les
estructures proposades fins aquí poden constituir la base propícia per a
la realització d'ideals i aspiracions socials d'abast molt més amplis.

**Capítol 10. LA SOCIETAT TOTAL I LA SE­VA COM­PO­SICIÓ**

Dediquem aquest capítol a la fixació i definició dels termes tècnics que
utilit­zarem molt sovint en aquesta Tercera Part.

Es tracta de termes referents a la societat concreta, vi­vent, i a fets
socials concrets, viscuts. La nostra perspectiva, a l'hora de
definir-los, és una perspectiva de realitats con­cretes, −i ja no una
perspectiva de realitats abstractes-mo­netàries−, des de la qual hem
realitzat les definicions de la Primera Part.

El fenomen concret i vivent que ens insteressa, i que conside­rarem com
a unitat d'estudi, és la total comunitat geopolítica. Però aquesta
unitat és alhora un conjunt molt complex composat de diferents unitats
socials subconjuntes.

**1. Persones**

Si cerquem l'element irreductible de què es composa un complex social,
ens trobem amb la persona.

Tot grup humà, i doncs, tota comunitat geopolítica, està format per
persones. Entenem per **persona**, «ésser animal −és a dir,
psicosomà­tic− dotat d'esperit transcendent». La persona no està
totalment deter­minada −ni ambientalment, ni genèticament, ni
socialment−, sinó que és capaç de llançar-se lliurement cap a un més
enllà de la seva realitat determinada. És aquesta possibi­litat de
llibertat més enllà del determinisme que anomenem **esperit
transcendent**, i que diferencia radicalment una persona d'un altre
animal qualse­vol.

Es un error molt estès de considerar com a persones, única­ment els
homes i les dones individuals. La simple observació de la realitat
actual i la consideració històrica de les realitats passa­des de l'home
ens mostren, al contrari, que existeixen persones de tres menes.

Hi ha en primer lloc les persones **nacionals-comunitàries** o
**nacions**: una nació no és sinó un grup de naixement, segons
l'explicació etimològica. La persona nacional té doncs un origen
instintiu-genètic, però ja està dotada d'espe­rit, de consciència d'ella
mateixa. Es, precisament, la prime­ra persona que, en el transcurs dels
temps i de l'evolució humana, prengué cons­ciència d'ésser-ho.

En segon lloc, hi ha les persones **socials-col·lectives**: aques­tes
apareixen i prenen consciència d'elles en el sí de les perso­nes
nacionals, i es formen per lliures afinitats i elecció entre individus.

Finalment, hi ha les persones **individuals-mortals**, que avui dia són
les més evidents i fins i tot les més consciencia­des de llur essència
de persones. No obstant això, són les que més recent­ment han aparegut
en la història de la huma­ni­tat. La cons­ciència individual és una
adquisició que proba­blement està lliga­da al desenvolupament de les
estructures socials-col·lectives conegu­des com a **civilitzacions**.

Per tal d'aclarir més aquesta distinció entre diferents classes de
persones, podem proposar els següents exemples: són perso­nes nacionals
tots els grups de naixement, és a dir, de reproduc­ció, entre els homes:
el grup sexual-nutrici (és a dir: un o més mascles, una o més femelles,
i llurs fills; actualment, el grup sexual-nutrici pren la forma
anomenada família); l'ètnia (és a dir, el conjunt de tots els individus
genèticament emparentats que, a més a més, comparteixen uns mateixos
costums i cultura, eventualment una mateixa llengua); són persones
socials-col·lec­tives tots els grups formats per lliure elecció: un club
de juga­dors d'escacs; un partit polític...

**2. Imperi**

La societat total o comunitat geopolítica és també, ella ma­teixa, una
persona. Es una persona social-col·lectiva, originada històricament per
la necessitat de protecció i de­fensa en un cli­ma permanentment
bèl·lic. Les primeres comunitats geopolíti­ques són les primeres
ciutats, les prime­res *polis*: diverses ètnies es reunien en elles per
viure:

**** geogràficament, en un espai ciutadà donat;

**** políticament, comandades per un únic òrgan de co­manda­ment (més
tard, esdevin­gut l'Estat), que actua­va com a gerent de la total
col·lecti­vitat;

**** justicialment, protegides per un únic organisme pacifi­cador (més
enda­vant, esde­vingut la Justícia), ben diferen­ciat i sepa­rat de
l'òr­gan de comandament.

I retrobem així, amb tota naturalitat, el terme d'imperi.

Aquest mot prové del llatí *imperium*, i aquest del verb *impe­rare*, el
qual és com­posat de *in* + *parare*. *Parare* signi­ficava, en primer
lloc, «preparar, fer preparatius»; i *impera­re* significava,
pròpiament, «pren­dre mesures, fer prepa­ratius per tal que una cosa es
faci». Per això, el signifi­cat més originari del mot «im­peri» és el de
«col·lecti­vitat que es prepara, que s'organitza, que pren mesures
d'organit­zació interior i de defensa exterior», −encara que més tard el
sentit d'*imperare* hagi evolucionat cap a «manar, co­man­dar»−.

Nosaltres, doncs, prescindirem de qualsevol prejudici ideolò­gic, i
utilitza­rem el terme d'«imperi», en el sentit etimològic esmentat, com
a sinònim de l'expressió «comuni­tat geopolítica». Volem desterrar totes
les connotacions pejoratives de la paraula, i utilitzar-la simplement
com a terme tècnic prèvia­ment ben definit.

L'imperi s'origina, com hem dit, per la necessitat de protec­ció i de
defen­sa. Amb aquesta finalitat, diferents ètnies s'agru­pen lliurement
en un imperi, en una comunitat geopo­lítica. Per això, el concepte
fonamental que explica l'im­peri és el de **pacte lliure de federació**,
en les seves dues ves­sants: federa­ció en un nucli únic i compacte per
a afron­tar els perills exteriors (o **uniextrafederació**) i lliure
confede­ració en l'interior, per a l'or­ga­nització lliure de cada ètnia
i de les relacions entre elles (o **multiintraconfedera­ció**).

La persona nascuda d'aquest lliure pacte és una persona
social-col·lectiva, composta de múltiples persones comu­nitàries −les
ètnies federades en l'imperi−.

Les dues institucions imperials encarregades de dur a terme els
objectius de l'imperi són l'òrgan polític i l'òrgan justicial. En ells
la col·lectivitat delega la seva autoritat, i a ells confia la tasca del
comandament, però dintre d'uns límits molt precisos. Fora d'aquests
límits, cada ètnia pot organitzar lliurement les seves activitats i les
seves institu­cions cíviques, amb total auto­nomia.

Si, al llarg dels temps, l'òrgan polític i l'òrgan justicial es mostren
fidelment i eficaçment protectors de la persona impe­rial-col·lectiva,
pot esdevenir-se llavors que aquesta, lentament, es vagi constituint en
persona comunitària, en nació, en ètnia d'àmbit superior a les ètnies
que primitiva­ment la constituïen, superposant-se i acumulant-se a elles
sense, per això, destruir-les.

Aquesta és la noble missió i vocació de tot imperi. Ens cal, doncs,
evitar la confusió entre imperi i imperialis­me. Allò que en un imperi
és protecció eficaç de tots els seus membres i recerca d'una futura
nacionalització, en un imperialisme, desvia­ció i degeneració de
l'imperi, és explo­tació de la majoria en benefici d'una minoria, i amb
la complicitat dels òrgans polítics i justicials, corromputs pel vici
del poder.

**3. Societat utilitària i societat liberal**

Entrem ara en l'explicació d'una distinció que és molt impor­tant en la
nostra concepció de la societat. Es tracta de la distin­ció entre
**socie­tat utilitària** i **societat liberal**.

**La societat utilitària**[^14].

Entendrem, en aquesta Tercera Part, per **societat utilitària**, el
conjunt format per:

**** totes les persones privades −siguin individuals o col·lecti­ves−
que, amb actitud interessada i egoista, buscant llur propi benefici, es
dedi­quen a la producció de béns utilita­ris o al consum de béns
utilitaris. Aquestes persones s'anomenen **forces personals pro­ductives
o/i con­sumpti­ves**, o bé **agents de pro­duc­ció o/i de con­sum**;

**** totes les concretes mercaderies intercanviades (ja siguin
mercade­ries produïdes o mercaderies producto­res; vegeu la pàgina 19);

**** i totes les interrelacions monetàries entre aques­tes per­sones i
refe­rents a aquestes mercaderies: això és, rela­cions de venda per part
dels uns (proveïdors) i de com­pra per part dels altres (clients), es
tracti de mer­cade­ries produï­des o de mercade­ries productores.

La societat utilitària també s'anomena mercat; ja hem donat la seva
definició més estricta i operativa, com a «conjunt de tots els lliu­res
canvis monetaris elementals» (vegeu la pàgina 53); però, per a les
necessitats d'aquesta Tercera Part, no ens inte­res­sa la definició
estric­ta, sinó l'àmplia que acabem de desenvo­lu­par.

**La societat liberal**.

Entendrem per **societat liberal**, el con­junt format per:

**** totes les persones privades −siguin individuals o col·lecti­ves−
que, amb actitud altruista i desinteressa­da, sense bus­car llur propi
in­terès, es dedi­quen al servei de tots els mem­bres de la societat,
sense excep­ció;

**** tots els serveis prestats per aquestes persones, a través de la
rela­ció i la comunica­ció interpersonal;

**** i totes les remuneracions que, en justícia, la comunitat
geopolítica acordi d'entre­gar-los perquè puguin viure digna­ment i
desenvo­lu­par la seva vocació amb pleni­tud de mitjans tècnics al seu
abast.

Les vocacions, activitats, professions, institucions... uti­lità­ries i
liberals es dife­rencien radicalment pel que fa a llurs moti­vacions i
objec­tius; però són tan no­bles, legítimes, i ne­cessàries a la
societat, les unes com les altres.

Del reconeixement de llur radical diferenciació es deri­ven, però,
impor­tants con­seqüències: la principal, és que cal impedir a tota
costa la mercantilit­zació de la socie­tat libe­ral. Dels meca­nismes
concrets que han d'evitar aquesta situació, tan corrent en els nostres
dies, de confu­sió entre **utilitari** i **liberal**, ens n'ocu­parem
amb detall més enda­vant.

**Capítol 11. EL COMANDAMENT SOCIAL O *AR­QUIA***

Quan es tracta de proposar una alterna­tiva social, una de les qüestions
cabdals a resoldre prio­ritàriament és la de qui i com manarà, quina
serà l'estructura política d'aquesta nova societat, quines institucions
s'encarregaran de dirigir-la.

Per a nosaltres, és impensable −si més no en el nivell evolu­tiu
cultural actual− una societat humana carent de comanda­ment, sense una
persona encarregada de manar, de decidir, en cada esfera d'activitat
social considerada.

**1. Definicions**

En tots els nivells socials hi ha comandament, però ara ens interes­sa
únicament el comandament social suprem, això és, el que s'exer­ceix a
nivells geoestratègics: barri..., municipi..., comarca..., ètnia...,
interètnia..., imperi.

I el terme tècnic amb què designem aquest comanda­ment social suprem és
el d'*arquia*. *Arquia* és una paraula d'ori­gen grec, derivada d'un
verb grec que, ori­ginàriament, sembla ser que significava «pren­dre la
iniciati­va, començar», i que poste­riorment passà a significar també
«comandar».

Però, què implica la noció de comandament, en gene­ral, i, en
particular, la noció d'*arquia* (o «comandament suprem»)? Cal que
descriguem amb precisió aquestes no­cions, per tal d'evitar possibles
equívocs amb altres realitats socials de signe molt diferent.

El comandament és l'actuació d'un comandant en cap elegit pels membres
de la societat que comanda; aquesta actuació va dirigida a prendre les
mesures pràctiques oportu­nes per tal que es pugui fer realitat la
voluntat política decla­rada per aquests mem­bres: és, doncs, una
actuació **al servei** dels membres de la col·lec­tivi­tat o comunitat
comandada; finalment, aquest coman­dant en cap ha de ser personalment
responsable de tota la seva actua­ció, i, doncs, ha de retre compte
d'ella a la fi del seu man­dat.

Si es respecten aquests requisits fonamentals de llibertat d'actuació i
responsabilitat total del comandant en cap esco­llit, és fàcil de
comprendre que el comandament esdevé una funció social justa i sana, que
aporta a l'edifici social la seva cohesió, constituint-ne la clau de
volta.

Al comandament en cap podem llavors oposar la noció de **poder sobre i
contra les persones**. *Poder* és un terme d'ori­gen llatí. El verb
*potere* significava originàriament «ser amo de»; més tard, significà
«exercir poder sobre». Als ulls de qualsevol persona, és ben legítim de
«ser amo» de qualsevol objecte, de qualsevol **cosa**; però és injust,
il·legí­tim i inno­ble de ser amo d'una **persona** (individual,
col·lecti­va o comunitària).

Tot comandament de les persones implica, necessària­ment, un **poder
sobre les coses**: sense aquest poder, el co­mandant en cap es veuria
impossibilitat, no podria ac­tuar; perquè el coman­dant actua sobre les
coses, modifica les coses, al servei de les persones.

En canvi, cal impedir de totes passades que el comanda­ment de les
persones es converteixi en **poder sobre i contra les per­sones**, que
és esclavisme (més o menys dissimulat) i tirania, control, opressió,
repressió, dret de vida i de mort, **cosificació de les persones**...

Aquesta situació nefasta és la que té lloc quan el coman­da­ment és
ocult i irresponsable. I, en qualsevol proposta social que es vulgui
alliberadora i llibertària, el primer que cal és que formuli els
mecanismes concrets que hauran d'impedir, en la pràctica, la
transformació del comandament de les persones en poder sobre i contra
les perso­nes.

**2. Dialèctica entre *arquia* i anarquia**

El conjunt de princi­pis que formen la nostra con­cepció *àrqui­ca*, els
resumim en l'expressió **dialèctica entre *arquia*** (coman­dament
social su­prem) i **anarquia** (absència de co­mandament social suprem):
això vol dir, senzillament, que tota *arquia* lliure i responsable ha de
dotar-se −a més a més dels mecanismes que assegurin aques­tes llibertat
i responsa­bilitat− de mecanismes que l'**autolimitin**.

La contrapartida de tota *arquia* lliure i forta, amb capaci­tat real
d'actuació sobre les coses i de coman­dament de les perso­nes, és la
seva limitació constitu­cional en els següents aspectes:

a\) Limitació en el nombre de persones que exercei­xen l'*ar­quia*.
L'*arquia* ha d'ésser monàrquica, és a dir, limitada a un únic comandant
en cap elegit, lliure i responsable a la fi del man­dat; l'objectiu
perseguit per aquesta mesura és doble: la con­centració de
res­ponsa­bilitat en una única persona, i la unifica­ció de totes les
actuacions *àrquiques* en una línia única i coherent, fàcilment
distingible per qualsevol observa­dor. També el nombre de col·laboradors
del monarca (ministres, consellers, secretaris...) ha d'ésser limitat
(per exem­ple, a un màxim de 6), per raons similars.

b\) Limitació en el temps d'exercici. El període de temps en què
s'exerceix un mandat *àrquic* donat ha d'estar previst
constitu­cionalment, i ha d'ésser improrrogable, −és a dir, cap mo­narca
no pot presentar-se a ree­lecció, ja que de la continuïtat d'una mateixa
persona en el lloc de més alta responsabilitat se'n deriva una tendència
molt forta a aprofitar-se d'aquesta situació de pree­minència−. Cada
monarca, doncs, ha d'exer­cir el seu mandat durant un temps molt curt
−però sufi­cient per a poder portar a la pràctica el seu progra­ma− i
ser des­prés immediatament judicat per la seva actuació.

Per tal d'evitar que la discontinuïtat de les perso­nes con­duei­xi a
una discontinuïtat del comanda­ment que no seria desitja­ble, hom pot
establir, entre els col·la­boradors del monarca, un ordre de successió
automà­tic, que proveeixi, a cada cessa­ció, un successor: les eleccions
se celebrarien, cada vegada, no per a esco­llir el comandant en cap,
sinó el darrer dels seus col·laboradors. D'a­questa manera, cada persona
que arribés al lloc de màxima responsabilitat, comptaria amb una llarga
experiència obtinguda al llarg dels seus anys pas­sats en fun­ció de
col·laborador.

c\) Limitació en les atribucions. Finalment, cal que les atribu­cions i
el camp d'acció del monarca es limitin al mínim necessari.

Per a assolir el màxim de descentralització *àrquica*, cal, segons el
principi de subsidiarietat, que cap *ar­quia* d'un nivell determinat
intervingui en cap afer que pugui ser satis­factòriament resolt en un
nivell inferior. Finalment, cal dei­xar a la lliure decisió de cada
ciu­tadà i ciutadania, a la lliber­tat anàrquica, com més coses millor.

Cal aconseguir que la vida de cada persona (indivi­dual, col·lectiva i
comunitària) en el si de l'imperi, sigui el màxim d'anàrquica, i el
mínim de sotmesa a la disciplina *àrquica*.

**3. Les diferents *arquies***

Com ja hem assenyalat, l'*arquia* és el comandament social suprem, però
aquest s'exerceix a diferents nivells geoestratègics que acontinua­ció
detallarem.

La primera distinció que cal fer, és la distinció entre ***arquies*
impe­rials** i ***arquies* cíviques**.

Les ***arquies* imperials** són aquelles que s'exerceixen sobre el
con­junt total de la comunitat geopolítica o imperi. S'han consti­tuït,
legítimament, a partir del pacte federal entre les diferents ètnies que
composen l'imperi.

Les ***arquies* cíviques** són aquelles que s'exerceixen sobre cada una
de les comunitats integrades en l'imperi: barris..., municipis...,
comarques..., ètnies..., interètnies..., ex-imperis (és a dir: antics
imperis integrats actualment en un de més am­pli, més adaptat a les
condicions geoestratègiques actuals). També aquestes *arquies*
−anteriors a les *arquies* imperials− s'han anat constituint
legítimament a través del pacte entre els membres de cada una de les
comunitats es­mentades.

Les *arquies* imperials, com ja hem avançat en el capítol anterior, són
dues: l'***arquia* política** i l'***arquia* justicial**.

L'***arquia* política** s'exerceix a través de l'Estat: ell és el gerent
de l'imperi, l'executor dels seus designis i de la seva voluntat
política, tant a nivell de relacions amb l'exterior com d'organització
interior.

En la nostra proposta, l'Estat es compon de:

1\. Un òrgan Executiu monàrquic, fort i breu: això és, amb un cap d'Estat
electiu, únic i personalment res­ponsable, amb capacitat real d'execució
de les seves decisions, i amb un consell format per un petit nom­bre de
membres.

2\. Un òrgan Legislatiu independent de l'Executiu i, per tant, elegit
separadament d'ell. El Legislatiu, seguint el principi d'abstinència
legislativa, es limitarà a legislar lleis mínimes; en cap cas,
l'Executiu no de­pendrà dels seus vots per a poder actuar. Volem evitar
de totes pas­sades el parlamentarisme execu­tiu, la confusió entre
funcions executives i funcions legislati­ves, confusió que només duu a
la deserció de les responsabilitats inherents a cadascuna d'aquestes
dues fun­cions tan ben diferencia­des.

3\. Uns òrgans consultius o Cambres Consultives, espe­cialit­zades en
cada àmbit i sector d'activitats, que seran de consulta obligada en
l'elaboració de qualse­vol llei.

L'***arquia* justicial** s'exerceix a través de la Justícia: ella és la
protectora de l'imperi, la pacificadora de tots els múlti­ples
conflictes generats en el seu sí.

En particular, la Justícia ha de ser la protectora de tot l'arxiu
imperial de factures-xec: d'aquest arxiu només en podrà fer ús en allò
que faci referència a un cas d'instrucció en curs. Dispo­sarà llavors de
documentació objectiva i posi­tiva referent a aquell cas concret.

La Justícia també s'encarregarà de jutjar totes les perso­nes que hagin
exercit un càrrec de comandament (polític, justicial o cívic, és a dir,
*àrquic*; però també no-*àrquic* liberal), a la fi del seu mandat.

Però, per garantir la integritat de la Justícia en l'acom­pliment de la
seva tasca, cal legislar la seva total indepen­dència respecte de
l'Estat: és ben sabut que ningú no pot ser jutge i part. A aquest
efecte, una mesura a prendre és la constitucionalització de l'assignació
d'un tant per cent fix de la massa monetària comunitària (vegeu el
capítol següent) a la Justícia; amb aquesta xifra, la Justícia podrà
organitzar el seu pressupost com millor li sembli.

Les *arquies* cíviques són múltiples i a múltiples nivells
geoes­tratègics subimperials. Cada República i Autori­tat cívica tindrà
plena llibertat d'organitzar-se com li sembli a través d'institu­cions
*àrquiques*-cíviques. Aquestes institu­cions tindran també els seus
òrgans executius, legislatius i consultius. Les seves com­petències
abastaran tot allò que l'Estat imperial no s'hagi atribuït explícitament
−i que, recordem-ho, haurà de ser poc i a base sempre de lleis mínimes,
que cada *arquia* cívica podrà desenvo­lupar−.

Hi ha, finalment, unes *arquies* molt especials, que són consti­tuïdes
per les **forces armables** −i diem armables, perquè aques­tes forces
han d'estar normalment desarmades, i només han d'utilitzar les armes en
el compliment de mis­sions en què, **ex­pressament**, se'ls hagi ordenat
d'utilitzar-les−.

Mentre no s'hagi arribat a una situació de plena autopacifi­cació a
nivell mundial, l'existència de forces arma­bles conti­nuarà essent
vitalment necessària.

Però caldrà també que se sotmetin a una disciplina molt rigorosa, per
tal que no puguin actuar sinó en el compliment de la missió específica
que la comunitat imperial els assigna: la defensa i protecció de tots
els ciutadans i ciutadanies de l'impe­ri.

D'acord amb aquesta disciplina, les forces armables no tin­dran, en cap
cas, una *arquia* plena, sinó que sempre estaran, en tot i per a tot,
rígidament subordinades a les *arquies* anteriors: segons el cas, als
respectius comanda­ments polític, justicial o cívics. Els comandants en
cap de les *arquies* esmentades seran els responsables últims de les
forces armables a ells subordina­des.

Aquestes forces armables poden ser les següents:

1\. Sota el comandament directe, exclusiu i responsable, del cap de
l'Estat, les forces armables de l'Estat: Exèrcit Imperial i Policia de
Seguretat Imperial.

2\. Sota el comandament directe, exclusiu i responsable, respec­tivament,
de cada jutge d'instrucció encarregat d'un cas justicial concret i del
jutge de protecció de cada sentenciat, estaran la Policia Judiciària i
la Poli­cia Peni­tenciària.

3\. Sota el comandament directe, exclusiu i responsable, de cada
president d'una República cívica autònoma, estaran els Exèr­cits Cívics
i les Policies de Pau Cívi­ca.

**Capítol 12. LEGISLACIÓ MONETÀRIA**

Un cop definida l'estructura *àrquica* més eficaç per a impedir la
transformació del legítim co­mandament de les persones i del legítim
poder sobre les coses, en il·legítim poder sobre i contra les per­sones,
el nou Estat així constituït pot enfrontar-se a la tasca que s'ha
imposat: la construcció dels fonaments d'una societat llibertària,
democràtica, pacífi­ca, informativa i solidària.

En aquesta tasca, l'Estat comptarà amb dues eines, amb dos instruments
fonamentals: la factura-xec omniinformativa i om­niresponsabilitzadora,
i la imperialització de tota la xarxa mo­netària te­lemàtica.

Dedicarem aquest capítol a la legislació prioritària de l'Estat, que és
la legislació sobre la factura-xec.

**1. Implantació de la factura-xec**

L'instrument monetari que anomenem factura-xec ha estat ja descrit en el
capítol 4, i en el capítol 5 hem parlat de la seva fàcil adaptació a una
xarxa telemàtica centralitzada a nivell d'imperi. Donarem ara per
suposades totes aquelles especifica­cions, de caràcter teòric o tècnic,
i analitzarem els seus aspectes legals.

Evidentment, l'Estat imperial s'ha de reservar tota legis­lació sobre
factura-xec, ja que aquesta és l'instrument bàsic i fona­mental de tota
la seva actuació política. A més a més, aquesta legislació haurà de ser
molt estricta i precisa, hauran d'estar previstos tots els detalls i
legislats en conseqüència. En matèria monetària, no pot quedar ni un cap
per lligar, perquè es tracta de l'establiment de les regles del joc.

La primera acció de l'Estat, serà la supressió legal de tots els
instruments monetaris vigents. Caldrà donar un termini per a la seva
presentació i conversió en unitats mo­netàries en un compte corrent.

Immediatament, caldrà implantar per llei la utilització exclu­siva de la
factura-xec pro-telemàtica en tota transac­ció mercantil i en tot acte
social-monetari.

Probablement, aquesta ruptura no podrà ser feta en un ins­tant, i, per
tant, la llei haurà de preveure un sistema de transfor­mació
progressiva, perque puguin anar-se instal·lant els aparells i les xarxes
necessaris. Es podria comen­çar, per exemple, per les grans empreses;
seguirien les petites em­preses, finalment els comerços i indústries al
detall i els consumidors.

Paral·lelament a la legislació de la implantació de la factura-xec
pro-telemàtica, caldrà legislar també els seus detalls d'apli­cació,
així com les operacions monetàries per­meses, i les activi­tats dels
anomenats **establiments compta­bles** (Bancs de Negocis i Caixes
d'Estalvis).

**2. Tipus de factures-xec**

La llei ha de preveure una diversificació màxima i òptima de les
factures-xec, per tal que aquestes ofereixin una infor­mació
analítica-estadística màxima i òptima sobre el mercat.

Cal, sobretot, que les factures-xec diferenciïn el diversos tipus
d'operacions monetàries; per tant, cada tipus d'opera­ció s'establirà
sobre un tipus corresponent de factura-xec.

Les operacions mercants-monetàries són bàsicament de tres grans tipus;
conseqüentment, hi haurà tres tipus princi­pals de factures-xec:

1\. **Factures-xec interempresarials**: són les factures-xec de
compra-venda de mercaderies produïdes no-finites (vegeu el capítol 8,
pàgina 51) entre empreses.

2\. **Factures-xec de consum**: són les factures-xec de com­pra-venda de
mercaderies produïdes finites (vegeu també el capí­tol 8, pàgina 51)
entre un consumi­dor (com­prador) i un comerç o indústria al detall
(venedor).

3\. **Factures-xec salarials-privades**: són les factures-xec de
venda-compra de mercaderies productores o forces priva­des de producció
(vegeu també el capítol 8, pàgina 51), entre

> a\) un treballador, venedor de treball
>
> b\) un capitalista, venedor de capitals
>
> c\) un empresari, venedor d'esperit d'empresa
>
> d\) un inventor, venedor d'un invent
>
> i la seva empresa respectiva (compradora de la força: treball,
> capital, esperit d'empresa, invent).
>
> Aquestes factures-xec són, doncs, les que s'utilit­zen per pagar les
> remuneracions de les forces privades de pro­ducció, remuneracions que
> s'ano­menen res­pectiva­ment **salari**, **interessos**, **beneficis**
> i **rega­lies**.
>
> Les factures-xec salarials-privades no s'establiran merca­deria per
> mercaderia, sinó que seran globals a nivell d'em­presa: cada empresa
> establirà una nòmina de tot el seu personal remunerat, i aquesta
> nòmina constituirà la factu­ra-xec (que la Confede­ració
> d'es­tabliments compta­bles s'encarregarà de distribuir entre els
> diferents benefi­ciaris).

El tres tipus de factura-xec esmentats poden, alhora, ser de dues
categories diferents:

a\) **Factures-xec interiors**

b\) **Factures-xec exteriors**

De la combinació dels dos criteris de classificació s'obte­nen 6 tipus
diferents de factures-xec; molts subtipus són possibles en funció de
molts altres criteris, però no entrem aquí en detalls que són propis
d'especialistes en la matèria.

**3. Tipus de comptes corrents i operacions**

**monetàries**

Els diferents tipus de comptes corrents que es podran obrir en un
establiment comptable, seran també tres:

1\. **Comptes corrents de producció** (només en Bancs de Nego­cis): són
els comptes corrents de les empreses dedi­cades a la producció.

Totes les operacions inte­rempresarials i salarials-priva­des es
realitzen a través d'un d'aquests comptes −i cada empresa en pot obrir
tants com vulgui o li con­vingui−.

2\. **Comptes corrents d'estalvi de producció**: són el comp­tes corrents
en els quals els professionals utili­taris (és a dir: treballadors,
capitalistes, empresaris, inventors) ingressen llurs remuneracions
salarials-privades, paga­des per l'em­pre­sa: salaris, interessos,
regalies i bene­ficis, respectiva­ment.

Segons que un professional utilitari rebi una única remu­nera­ció
salarial-privada, o en rebi més d'una, es distingi­ran:

a\) **comptes corrents d'estalvi de producció uniassa­laria­da** (només
en Caixes d'Estalvi)

b\) **comptes corrents d'estalvi de producció multiassa­laria­da** (només
en Bancs de Negocis)[^15].

En un cas com en l'altre, les operacions que es podran fer a través d'un
compte corrent d'estalvi de produc­ció seran úni­cament les dues
següents:

**** invertir un capital, mitjançant el contracte ade­quat, ja sigui
amb un Banc de Negocis, ja sigui directa­ment amb una empresa. (Si
l'inversor és un uniassala­riat, com que en cobrar els interes­sos es
convertirà en multiassalariat, haurà de cancel·lar el seu compte corrent
d'uniassalariat i obrir-ne un de multiassala­riat);

**** transferir la quantitat que es vulgui al compte corrent d'es­talvi
de consum, que a continuació s'explica.

3\. **Comptes corrents d'estalvi de consum** (només en Caixes
d'Estal­vis). Aquests comptes corrents poden ser alimen­tats, única i
exclu­sivament per:

a\) **poder de compra d'origen privat**, procedent dels comp­tes
co­rrents d'estalvi de producció;

b\) **poder de compra d'origen comunitari**, procedent dels sala­ris de
solidaritat social legislats[^16].

A partir d'un compte corrent d'estalvi de consum, sigui quin sigui
l'origen −pri­vat o comunitari− del seu poder de com­pra, única­ment
poden realitzar-se opera­cions de compra-venda de mercade­ries finites:
és a dir, de consum. En cap cas no es podrà fer cap altre tipus
d'operació, ni es podran trans­ferir quanti­tats des d'a­quest compte
corrent a un altre qualse­vol.

**4. Imperialització de tots els comptes corrents**

Els saldos positius de tots els comptes corrents dels tres tipus que
acabem de descriure seran imperialitzats consti­tucionalment: això és,
seran socialitzats a nivell de tot l'im­peri.

En la pràctica, això vol dir, únicament, que els establi­ments
comp­tables en què estiguin oberts aquests comptes corrents, no podran
servir-se'n per efectuar els seus nego­cis: els saldos posi­tius de
comptes corrents representaran un estalvi comunitari que només la
comunitat geopolítica, a través del seu gerent, l'Estat, podrà fer
treballar. Els esta­bliments comptables duran la gestió dels comptes
co­rrents, però mai no podran concedir préstecs ni realitzar cap altre
tipus d'operació basada sobre els saldos posi­tius de comptes corrents,
dits actualment recursos aliens.

La contrapartida d'aquesta imperialització serà l'assigna­ció d'un
interès comunitari, per exemple del 6%, a tots els saldos positius
imperialitzats.

En capítols posteriors ens estendrem més sobre aquest tema.

**5. Tipus d'establiments comptables**

Ens queda per explicitar la distinció fonamental, a què ja hem al·ludit
diverses vegades, entre **Bancs de Negocis** i **Caixes d'Estalvis**.

Aquesta distinció se situa en el context més ampli de la dis­tinció
entre societat utilitària i societat liberal (vegeu el capí­tol 10).

Bancs de Negocis i Caixes d'Estalvi es diferenciaran radical­ment pel
tipus de funcions i serveis que, segons llei, podran oferir a la
societat utilitària, i pel tipus de remunera­ció que percebran per
aquests serveis.

Els **Bancs de Negocis** seran em­preses utilitàries com qualsse­vol
altres, especialitzades en oferir serveis comptables a totes les altres
empreses utilitàries no comptables.

Però els seus serveis es limitaran únicament i exclusivament al cicle de
la producció. Efectivament, com ja hem vist, en els Bancs de Negocis
només s'hi podran obrir comptes co­rrents de producció (de les empreses)
i comptes corrents d'estal­vi de producció multiassalariada (dels
professionals utilita­ris multias­salariats). Això vol dir que només
maneja­ran poder de compra pertanyent al cicle de la producció, i mai no
podran manejar poder de compra pertanyent al cicle del consum[^17].

Els serveis oferts pels Bancs de Negocis seran, fonamen­tal­ment, els
següents:

En primer lloc, duran la gestió dels comptes corrents abans esmentats,
i, per aquesta feina, percebran del Tresor una comis­sió pactada entre
el gremi dels Bancs de Negocis[^18] i les autori­tats monetàries de
l'Estat.

En segon lloc, i a partir de les factures-xec signades o cobra­des per
llurs clients, portaran la comptabilitat completa de totes les seves
empreses-clients, i la tindran sempre a la seva disposi­ció immediata.
Cal assenyalar aquí que els pro­fessionals utilita­ris multiassalariats
hauran de constituir-se, per al cobrament dels seus ingressos múltiples,
en una em­presa sota forma jurídi­ca de societat per accions, sigui
uniindividual, sigui multiindi­vidual: de manera que **tots** els
clients dels Bancs de Negocis seran, per llei, empreses.

En tercer lloc, i això constituirà llur tasca i llur negoci prin­cipal,
els Bancs de Negocis es podran dedicar al negoci específi­cament bancari
de la capitalització: això és, la con­versió de **l'estalvi** acumulat
en els comptes corrents, en **capital** utilitzable en el cicle de la
producció. Efectivament, des de sempre, els bancs s'han dedicat a
proveir el mercat del poder de compra que, en cada espai-temps concret,
li manca per a poder conti­nuar o augmentar els seus processos
productius. Aquest poder de compra **venut** al cicle de la producció
rep, pròpiament, el nom de capital. Els bancs produeixen capital, a
través d'una sèrie de tècniques i proce­diments bancaris: prèstec,
descompte de lletres... que, com hem vist en el capítol 2 (Primera
Part), suposen sempre una invenció de diner sobre els dipòsits
efec­tuats pels clients. Però acabem de dir que la imperialització de
tots els saldos positius de comptes corrents impossibilita els Bancs de
Negocis de capitalitzar sobre dits saldos, els recursos aliens. De
manera, doncs, que els Bancs de Ne­gocis hauran de limitar la seva
invenció de diner, única i exclusivament, a:

a\) els capitals i reserves propis;

b\) les quantitats que, provinents de comptes corrents, si­guin
dipositades **a termini** i, doncs, contractualment i explíci­ta­ment
cedides al Banc amb fi de capitalitza­ció. Aquests dipòsits a termini en
els Bancs de Nego­cis no seran impe­rialitzats.

Finalment, els Bancs de Negocis s'encarregaran també, co­missionats per
l'Estat, de la distribució dels crèdits comu­nitaris a la inversió
(vegeu el capítol 14) i, per aquest ser­vei, cobraran, per cada crèdit
concedit, l'interès bancari normal (avancem que els crèdits comunitaris
a la inversió comporten un interès doble de l'interès bancari ordinari).

Les **Caixes d'Estalvis**, per la seva banda, es dedicaran també al
servei de la societat utilitària, però només dintre del cicle del
consum. Però com que el cicle del consum és socialment globa­litzant, és
a dir, inclou tots els mem­bres de la comunitat impe­rial, donarem a les
Caixes d'Estalvis un Estatut liberal: els seus serveis no seran
remunerats directa­ment pels seus clients, sinó que seran gratuïts, i
finançats per la comunitat, a través dels corresponents salaris i
pres­supostos de solidaritat social (vegeu el capítol 16).

El servei primer de les Caixes d'Estalvis és la gestió dels comptes
corrents d'estalvi de producció uniassalariada i dels comptes corrents
d'estalvi de consum.

Però, a més a més d'aquest servei pròpiament utilitari, les Caixes
d'Estalvis duran a terme funcions socials no-utilitàries, directament
relacionades amb la vida social de cada una de les persones inscrites en
elles.

En primer lloc, les Caixes d'Estalvis, −estructurades local­ment, per
barris, i confederades a nivell imperial−, faran de Registre Civil: tot
nounat serà inscrit en la Caixa d'Estalvis del seu barri, on
immediatament se li obrirà un compte corrent d'estalvi de consum amb un
número telemà­tic que conservarà durant tota la seva vida, i que
l'iden­tifi­carà en totes les seves activitats socials.

La Caixa d'Estalvis s'encarregarà de l'expedició, conser­vació i arxiu
de tots els altres documents necessaris en una societat civilitzada:
carnet sanitari, llibre d'escolaritat, pa­pers del cot­xe... fitxa
policial o justicial, fitxa laboral, llibre de família, passaport...
tots ells amb el mateix núme­ro telemàtic anterior.

La Caixa d'Estalvis serà també la seu dels jutges de família de les
famílies domiciliades en ella, i d'altres serveis socials i informatius
sempre enterament gratuïts.

**Capítol 13. IMPERIALITZACIÓ DE LA XARXA MONETÀRIA**

> **TELEMÀTICA**

L'altra mesura instrumental bàsica, complementària de la instauració de
la factura-xec com a únic instrument moneta­ri legal, és la
imperialització −això és: «socialització a nivell de tot l'impe­ri»− de
la xarxa monetària telemàtica, i de tota la informació
analítica-estadística de mercat i societat obtin­guda a través d'ella.

Aquesta mesura és l'única garantia eficaç que la informa­ció monetària
no sigui monopolitzada per grups de poder (fàctic o oficial) en llur
propi benefici i en contra de la població.

**1. La batalla per la informació**

La informació és un element decisiu i imprescindible a l'hora d'actuar
amb eficàcia i intel·ligència.

Els banquers, per exemple, han exercit des de molt antic la seva
professió, gràcies al fet que posseeixen una informa­ció precisa sobre
les necessitats del mercat en cada moment, i això els permet d'oferir
bons negocis als seus clients, que confien en ells. Gràcies al bon
negoci del client, el banquer fa ell un bonís­sim negoci, −ja que ell no
ha posat sinó la seva intel·ligència, el seu «nas» i la seva informació,
mentre que el client hi ha posat el seu diner−.

Però també es diu que «saber és poder»: i és que, qui té la informació,
pot mirar d'obtenir el seu benefici aprofitant-se dels qui no la tenen.
Gairebé sempre que una informació és mantin­guda secreta, esotèrica,
oculta, reservada a una minoria, aquest saber degenera en poder sobre i
contra les persones. Recordem, per exemple, els falsos miracles dels
sacerdots de les religions paganes: ells coneixien alguns invents,
trucs, o lleis físiques, i se'n servien per a entabanar la població
crèdula, i fer-la així més poruga i resignada.

Avui, els sistemes de poder a través de la informació són molt més
sofisticats. En molts Estats tecnològicament capda­vanters, s'estan
posant a punt sistemes telemàtics d'i­dentifi­cació i control policial
de la població. Referent a la informa­ció mo­netària, que és la que ara
ens interessa en particular, són els bancs que la monopolitzen, si bé,
cadascun, només en allò que fa referència als seus propis clients. El
pagament electrònic s'anirà estenent cada vega­da més, i doncs, també la
informació dels bancs sobre les activitats monetà­ries dels seus clients
serà cada vegada més completa.

Davant d'aquesta situació, cal prendre una opció ben clara:

**** o bé deixem que les coses continuïn tal com són, uns pocs
acumu­lant informació i la majoria totalment desinformada;

**** o bé renunciem a la moneda telemàtica, la qual cosa, a més de ser
un impossible, és renunciar a un progrés evi­dent;

**** o bé radicalitzem la situació, donant-li un tomb revo­lucio­nari:
un sistema monetari plenament informatiu, però que posi a disposició de
tot el cos social la infor­mació a través d'ell obtinguda. Aquesta és,
evident­ment, la nostra opció.

**2. Informació per a tothom**

La factura-xec pro-telemàtica proporciona una informació exhausti­va
sobre la totalitat dels actes monetaris elementals pro­duïts en la
co­munitat geopolítica en cada període de temps con­siderat.

Ja hem dit en el capítol 6 de la Segona Part, que la Justí­cia ha de
constituir-se en la custodiadora única de tot l'arxiu de factures-xec, i
en la salvaguardadora de la intimitat i privacitat a què totes les
perso­nes tenen dret, així com del secret professio­nal i industrial. No
es podrà fer pública, doncs, cap informació monetària referent a
persones concre­tes.

Però també hem dit en el capítol 8, que la centralització i integra­ció
de les factures-xec, −buidades de qualsevol referèn­cia a persones
concretes− dóna lloc a una analítica-estadística sectorial i global de
tot l'imperi. I és aquesta informació la que ha de ser posada a
disposició, també, de tot l'imperi.

Per tal que aquesta disponibilitat es faci efectiva en la pràcti­ca
quotidiana, cal constitucionalitzar la imperialitza­ció de tota la xarxa
telemàtica monetària, i de tota la infor­mació analítica-estadística
obtinguda a través d'ella, així com de tots els equips humans que hi
col·laborin.

La **imperialització** o «socialització a nivell de tot l'im­peri»
implica, en el nostre projecte,

a\) La lliure propietat i iniciativa privada en la producció de
l'equipament tècnic, tant pel que respecta a màqui­nes com pel que
respecta a programes;

b\) La compra de tot l'equipament necessari per a la ins­tal·la­ció de la
xarxa i al seu manteniment, així com els salaris de tots els integrants
dels equips de tècnics en informàtica que s'hau­ran de constituir,
íntegrament a càrrec del Tre­sor comunita­ri;

c\) I el lliure accés gratuït, per a qualsevol membre (indi­vi­dual,
col·lectiu o comunitari) de l'imperi, a qualse­vol informació
analítica-estadística, sectorial o global, pro­duï­da per la xarxa
monetària telemàtica.

D'aquesta manera, la xarxa monetària telemàtica esde­vindrà un autèntic
patrimoni comunitari.

És obvi, de totes maneres, que això no es pot fer en un sol dia. Caldrà,
doncs, que la llei prevegi un pla d'imperia­lització lenta i
progressiva, que podria contemplar, per exemple:

**** Respecte dels equipaments materials, inicialment, el llo­guer de
totes les instal·la­cions ja existents, en els seus temps lliu­res, a
preu de mercat lliure, i amb opció final de compra; i, a mesura que vagi
sent possible, la compra d'equipaments nous;

**** Respecte dels equips humans, encarregats d'elaborar i
perfec­cio­nar contí­nuament els programes d'anàlisi i esta­dística, la
constitu­ció progressiva d'equips cada vegada a nivell més centralitzat
i especia­litzat.

El conjunt de la informació analíti­ca-estadística, objectiva i
exhaus­ti­va, sobre el mercat i la societat monetaris, obtingut a través
de la xarxa monetària telemàtica centralitzada i imperialit­zada, serà
posat a disposi­ció lliure i gratuï­ta:

1\. De tota la població, en general: ciutadans del carrer, i ciuta­danies
lliures, que se sentin desitjosos d'estar contí­nuament informats de
l'evolució de les magni­tuds macrou­tilitàries de llur imperi,
interèt­nia, ètnia, comarca, muni­cipi, barri.

2\. De tots els agents utilitaris, tant els productors com els
con­sumidors, però molt especialment els primers, que podran així actuar
en el mercat amb molt més coneixe­ment de causa i, per tant, amb major
eficà­cia.

3\. De tots els investigadors del mercat i la societat mone­taris, que
podran, aleshores, confirmar o infir­mar experi­mental­ment llurs
models, fins ara exclusi­vament teò­rics.

4\. I de l'Estat, que, com a gerent de l'imperi, comptarà així amb
l'instrument privilegiat de govern automàtic de les co­ses: el
coneixement precís i exhaustiu del mercat li permetrà de trobar les
millors fòrmu­les, les més rendi­bles i menys onero­ses per a la
comunitat, de formar la massa monetària comu­nitària a través de la qual
es po­dran aten­dre totes les necessi­tats posades de manifest en la
comuni­tat.

La popularització d'aquesta informació és també molt fàcil d'organitzar,
te­lemàticament, a través de sistemes diversos: pantalles telemà­tiques
en edificis públics (per exemple, les Cai­xes d'Estal­vis), cabines
especials de consul­ta, o fins i tot la pantalla del televisor de casa,
que poden servir la informació en forma de gràfics d'imatges
sintèti­ques, que juguin amb for­mes, co­lors... de tal manera que en
resulti una vulgarització asse­quible a qualsevol nivell de cultura
popular i a qualsevol televi­dent.

**3. La informació com a factor actiu de producció**

Hem considerat que en el mercat actuen quatre mercade­ries pro­ductores
o agents de producció: el treball, el capi­tal, l'em­presa i l'in­vent.
Aquests són agents **privats**, remune­rats per l'empresa.

La seva eficàcia i importància en els processos de pro­ducció és
creixent en el mateix ordre en què els hem enume­rat: l'invent és
l'ele­ment fonamental en tot progrés de pro­ducció; l'empresa i els
capitals són necessaris per a muntar els processos productius implicats
per cada nou invent; quant al treball, és avui dia el factor més
insignificant, degut a la revolució tecnològica, que robotitza cadenes
senceres de producció.

Però un nou factor actiu de producció s'està mostrant avui dia com a
indispensable: la informació. La informació és com l'oli que permet que
rodin els engranatges: potencia i perfeccio­na l'acció dels altres
factors, reduint-los al mínim:

a\) Accel·lera els processos mentals, afavorint la inven­ció;

b\) Permet al capital unes inversions més ben orientades i, en
conseqüència, de menys risc;

c\) Afavoreix una gestió empresarial descentralitzada i respon­sa­ble,
més eficaç;

d\) Allibera l'home del treball repetitiu i aliena­dor, reser­vant-li les
decisions de creativitat i responsabilitat.

La informació és, pràcticament, el factor més important de producció.
Per aquest motiu, podem comprendre fàcil­ment la revolució mercantil que
representaria la imperialitza­ció i conse­qüent gratuïtat de tota la
informació analítica-estadística sobre el mercat. La producció
resultaria enorme­ment potenciada, els costos es reduirien, cada empresa
tindria accés a tota la informa­ció que necessités i, per tant, podria
escollir les condicions òptimes de producció i de competència.

A nivell imperial, la informació lliure i fluïda fa del tot
inne­cessària qualsevol tipus de planificació productiva, perquè
l'ali­mentació informativa dinàmica i contínua és suficient per a
assegurar els necessaris reajustaments en l'acció de cada unitat de
producció.

En resum: la informació lliure és un dels majors béns comu­nitaris que
puguin existir, i resulta potenciat al màxim com més lliurement és
distribuït.

**Capítol 14. REPARTIMENT DE LA RI­QUESA COMUNITÀRIA**

El nou Estat constituït, armat dels seus dos instruments privi­legiats
d'ac­tuació: la factura-xec pro-telemàtica, i la imperialit­zació de
tota la xarxa monetària telemàtica, −pot ara ja intentar d'enfrontar-se
amb èxit al problema principal que s'ha imposat de resoldre: el problema
de les classes socials per raó de diner.

Fer desaparèixer, de manera pacífica, tota misèria i margina­ció social
per diner: aquest és el repte.

**1. Dialèctica entre bé comú i bé privat**

La desaparició de les classes socials per raó de diner només pot
aconseguir-se, al nostre entendre, a través d'un diàleg i una dialèctica
continuats entre la riquesa de les persones privades (individus i
col·lectivitats) i la riquesa de les persones col·lecti­ves (que és
equitati­vament repartida entre tots els seus mem­bres). A través, més
concreta­ment, d'una osmosi dinerària permanent entre tots els estaments
so­cials i entre tots els mem­bres de la comunitat geopolítica.

No creiem en la falsa solució de l'estatització de tota riquesa o de tot
mitjà de producció de riquesa. En primer lloc, l'Estat, com a gerent de
l'imperi, no és sinó una perso­na col·lectiva particular i, doncs,
l'estatització no és un acte de comunitarit­zació, sinó de
privatització. Però, a més a més, tots sabem com acaben els sistemes
estatitzats de pro­ducció: paralitzats per la planificació burocràtica i
les ànsies de poder, i totalment impo­tents per a fer front amb dignitat
a les necessitats comunitàries.

Ara bé, tampoc no creiem que calgui refiar-se de la bona voluntat de les
persones, ni forçar generositats desinteressa­des.

El problema és, doncs, com crear una massa monetària co­munitària
suficient per a fer front a totes les reals neces­sitats de la
comunitat, sense haver d'importunar massa (i, en el millor dels casos,
gens) a les persones privades i a llur riquesa privada. El problema és
com aprofitar el natural egoisme utilitari de l'home, per a construir,
sobre la seva base, mecanismes pràctics i eficaços de plena solidaritat
social.

En espera que sigui possible de dur a la pràctica un sistema molt més
satisfactori a tots els nivells[^19], proposem la constitu­ció d'una
massa monetària comunitària a partir d'un únic impost d'omnisolidaritat
social. En el capítol 7 de la Segona Part hem donat totes les
especificacions tècniques referents a la caracterís­tiques d'aquest
impost únic; donarem ara per suposat tot el que allà s'ha dit.

En aquest impost únic es fonamentarà bàsicament tota l'ac­tuació de
l'Estat quant a repartició de riquesa comuni­tària: per això, el
percentatge que representi sobre cada factura-xec s'hau­rà de fixar en
funció de les necessitats que calgui sub­venir.

Ara bé, a mesura que l'omnicomptabilitat centralitzada de totes les
factures-xec vagi proporcionant un coneixement cada vegada més
aprofundit sobre el mercat total i les seves possibili­tats, el polític
podrà servir-se, amb prudència, de mesures com­plementàries per a
augmentar la quantia de la massa monetària comunitària. Aquestes mesures
poden ser les següents:

1\. Imperialització dels excedents de producció mercantil real­ment
comprovats com a existents en el mercat, per tal d'*in­ventar* la massa
monetària a ells exactament equiva­lent.

2\. Imperialització de tots els saldos positius de comp­tes corrents (de
producció, d'estalvi de producció i d'es­talvi de consum), que
constituiran la garantia comp­table de l'an­terior invenció de diner:
aquests saldos imperialitzats acreditaran un interès del 6%, pagat pel
Tresor.

3\. Congelació parcial i selectiva de tots els comptes corrents de
producció i d'estalvi de producció −i eventualment, en els casos greus,
d'estalvi de con­sum− per a creditació als sec­tors productius que, en
un moment donat, es mostrin deficita­ris.

Amb l'impost únic d'un percentatge sobre cada factura-xec emesa com a
base, i el complement que representen les mesures suara esmentades,
s'obtindrà doncs finalment una massa mo­netària comunitària que
constituirà la riquesa comu­nità­ria de l'imperi.

Però hem parlat de dialèctica entre bé comú i bé privat, entre riquesa
comunitària i riquesa privada. En què ha de consistir aquesta
dialèctica? Ens referim, simplement, al següent conjunt de fets:

a\) La producció i consum de béns utilitaris continuaran pertan­yent, com
fins ara en el món dit «capitalista», a l'esfera privada. Perquè?
Simplement, perquè el mòbil dels agents privats, en aquest camp, és
sempre l'ob­tenció del lucre, del propi benefici; i aquest mòbil genera
una competència que ha mostrat secularment ésser el sistema i el motor
més eficients d'un utilitaris­me dinàmic i fecund.

b\) Però de la fecunditat i dinamicitat del mercat se'n deriva, per la
multiplicació del nombre de canvis que comporta, un augment proporcional
de la massa mo­netària comu­nitària obtinguda impositivament, i també de
l'obtinguda pels altres mitjans complementa­ris esmentats. Així doncs,
com major sigui el bé privat, major serà, i en la mateixa proporció, el
bé comú.

c\) I, tancant el cicle, la massa monetària comunità­ria, en ser
repartida a persones privades (indivi­duals i col·lec­tives), resulta
ser reprivatitzada i, com a tal, retor­narà al mercat privat,
revitalitzant-lo i conduint-lo cap a encara majors i millors fe­cunditat
i dinamicitat de la producció i el con­sum utilitaris privats.

**2. Utilització de la massa monetària comunitària**

Com que el sector utilitari, productiu i consumidor, de la societat, ha
estat mantingut sota la lliure inicia­tiva privada, la massa monetària
comunitària obtingu­da podem dir que és funció de l'egoisme utilitari de
la població, ja que com més es produeix i es consu­meix, més creix
aquesta massa −so­bretot, si consi­de­rem que l'impost únic no serà
carregós i, per tant, no frenarà amb el seu llast els processos
utilita­ris−.

Un cop constituïda, la massa monetària comunitària ha de servir els
propòsits de la plena solidaritat social. Això és, ha de ser repartida,
reprivatitzada, entre tots els membres de la comu­nitat imperial, en
funció de les necessitats específiques de cadas­cun, i en funció dels
interessos globals de la comu­nitat.

Preveiem dues modalitats, molt ben diferenciades, de reparti­ció.

a\) Els **crèdits comunitaris a la inversió**, amb l'objecte de protegir
i fomentar les vocacions utilitàries-produc­tives, i especialment si van
en una línia que la comu­nitat conside­ra adequada.

b\) Les **finances comunitàries al consum**, amb l'objecte de
proporcionar a tots els membres de la comunitat imperial el poder de
compra suficient per a atendre llurs necessi­tats de consum.

Anem seguidament a examinar amb més detall aquestes dues modalitats.

**3. Crèdits a la inversió**

Els crèdits comunitaris a la inversió es concediran:

a\) a les empreses que vulguin realitzar una inversió necessà­ria per a
augmentar la seva eficàcia productiva, però no disposin de poder de
compra suficient, i que, a més a més, presentin garanties sufi­cients
que podran tirar enda­vant amb èxit llur projecte inversiu.

b\) als candidats a empresaris, amb un projec­te empresa­rial que
oferei­xi garanties d'èxit, però sense recursos propis sufi­cients per a
iniciar llur projecte, ni per a demanar un préstec banca­ri.

Els crèdits a la inversió seran, evidentment, concedits per la comunitat
imperial; però els Bancs de Negocis actuaran com a intermediaris, duent
a terme l'estudi dels projectes d'inversió o creació de noves empreses
presentats, jutjant llur credibilitat, i concedint finalment el crèdit
en nom de l'imperi. Els Bancs hauran d'acceptar llur responsabilitat en
cas d'insolvència de l'empresa creditada.

Les condicions del crèdit comunitari a la inversió, que el diferenciaran
molt netament del préstec bancari normal, seran les següents:

1\. El creditat no necessita d'avals propis ni de tercers sobre
propietats o capitals ja realment existents: la seva única ga­rantia ha
de consistir en la capacitat productiva-tècnica de l'em­presa.

2\. La concessió del crèdit comporta la designació d'un cogerent que
supervisarà la gestió de l'empresa i la utilitza­ció del crèdit per
compte del Banc concessor.

3\. Durant un període inicial de 3 anys −termini tècni­ca­ment necessari
perquè qualsevol equipament pro­ductiu nou doni el seu rendiment normal−
no cal pagar interes­sos; a partir d'aquests 3 anys, es paga­ran
interessos **dobles** als del préstec bancari normal: la meitat d'aquest
interessos dobles serà per al Banc concessor, i l'altra meitat anirà a
parar al Tresor, per a efectuar nous crè­dits.

4\. No hi ha clàusula fixa de devolució del crèdit; però fins que el
crèdit no hagi estat retornat, es conti­nuarà pagant interes­sos dobles
i el cogerent designat pel Banc conces­sor restarà en l'empresa.

Els crèdits comunitaris a la inversió persegueixen, evi­dent­ment, de
promoure la creació de riquesa empresarial-privada, segons el seu lema
de **màxima producció, d'òpti­ma qualitat, i amb el mínim d'esforç i de
risc**; per això, el criteri fonamental en la concessió de crèdits és el
de l'e­ficàcia tècnica-productiva demostrada pel sol·licitant del
crèdit.

Ara bé, a través dels crèdits comunitaris també es pot afavo­rir un o
altre tipus de formació empresarial que es consideri conve­nient,
interessant... Així, després del criteri fonamental d'e­ficàcia, es
poden establir línies preferencials de crèdits per a les empreses que
reuneixin determinades característiques: inicia­ció d'un procés
d'autogestió (o auto­gestió plena); optimització de la talla de
l'empresa...

**4. Finances al consum**

Les finances comunitàries al consum són diner repartit a fons per­dut
(això és: gratuït) per a despendre únicament i exclusi­vament en consum.

El criteri que s'ha de seguir en el repartiment de les finances no és ja
el de l'eficàcia productiva, sinó el de les reals necessi­tats de consum
de la població, que cal atendre segons el principi d'una total
solidaritat comunitària.

L'objectiu perseguit, mitjançant aquestes finances, és fer desaparèixer
radicalment tota misèria i tota marginació social per raó de diner,
assegurant a tothom un mínim vital. Però, a més a més, les finances han
de permetre de fer indepen­dent la societat utilitària del mercat, i
d'assegurar els mem­bres de la societat utilitària davant d'algunes
situacions, molt ben determi­nades, que es poden presentar en la seva
vida. Totes aquestes necessitats diferencials de cada categoria de
població venen reflexades pels quatre **Estatuts financers** previstos:

I.- **Estatut General**

De l'Estatut General en gaudeix constitucionalment **tota** persona, pel
sol fet d'haver nascut o/i viure en la comunitat imperial: és doncs
acumulatiu amb cadascun dels altres tres estatuts.

L'Estatut General garanteix, a tot ciutadà individual i fami­liar, un
nivell de vida mínim, amb el qual subsanar les seves necessitats
materials i culturals més peremptòries. Amb aquest objectiu, dóna dret a
les següents assignacions:

**** un salari de solidaritat social-financera individual, que tothom
cobrarà com a mínim vital des del dia del naixe­ment fins al de la mort:
diferencial segons grau de margi­nació social.

**** assignacions úniques per a prometença, casament i defun­ció.

**** assignacions periòdiques per a habitatge i millora de la llar.

**** assignacions eventuals per causa de maternitat.

**** salaris de solidaritat social-financera matrimonials i infan­tils.

**** salaris de solidaritat social-financera per invalidesa o
inca­pa­citat congènites i permanents.

II.- **Estatut Utilitari**

Aquest Estatut és acumulable únicament amb l'Estatut Gene­ral. Els
profes­sionals utilitaris ja tenen assegurada llur subsistèn­cia per la
remune­ració de la seva activitat utilitària. Però poden presentar-se'ls
algunes situacions desfavo­rables, davant les quals han d'estar
prepa­rats. Així, l'Estatut Utilita­ri donarà dret a:

**** un salari de solidaritat social-financera d'atur for­çós.

**** un salari de solidaritat social-financera per vaga.

**** un salari de solidaritat social-financera per lock-out.

**** un salari de solidaritat social-financera per enferme­tat,
acci­dent, invalidesa o incapacitat sobrevingudes.

III.- **Estatut Liberal**

Aquest Estatut és acumulable únicament amb l'Estatut Gene­ral.
L'ob­jectiu d'a­quest Estatut és de proporcionar la subsistèn­cia digna
als profes­sionals i col·lectivitats liberals, els quals, com que no
pertanyen a la societat utilitària o mercat, no poden ser mantinguts per
aquesta.

**** Els professionals liberals gaudiran de salaris de soli­daritat
social-financera indivi­duals i familials, que variaran única­ment en
fun­ció del grau autoproclamat d'al­truisme i desin­terès de cada
pro­fessió liberal, i dels mèrits vocacio­nals i socials de cada
professio­nal libe­ral al servei dels seus conciu­tadans i de tota la
societat. Gaudiran també de pressupostos ordinaris per a l'exercici de
la professió liberal, en funció de les necessitats
tècniques-professio­nals, i de pressupostos extraordina­ris en funció de
les possibilitats financeres comu­nitàries.

**** Les col·lectivitats liberals gaudiran també de pres­su­postos
ordina­ris i ex­traordina­ris, els primers calculats en funció del
nombre de mem­bres ins­crits en cada una d'elles, els segons en funció
de les possibi­litats finan­ceres comunità­ries, un cop asse­gurats tots
els salaris i tots els pressupos­tos ordina­ris sobre una base digna i
suficient.

**** També es donarà un estatut liberal, tot i que no n'e­xercei­xin
les funcions:

> a\) als estudiants i aprenents, des dels 16 als 25 anys (amb
> possi­bilitat d'obtenció de pròrrogues, justifi­cades): gaudi­ran d'un
> salari de solidaritat social-financera d'estudiant o apre­nent;
>
> b\) als candidats a qualsevol elecció en una institució libe­ral: aquests
> gaudiran, des del moment en què facin pública la seva candidatura, fins
> al moment de l'elec­ció o no-elec­ció, d'un salari de solidaritat
> social-finan­cera de candidat a elec­cions i d'un pressupost de
> cam­panya electoral idèn­tic al de tots els altres candidats al mateix
> càrrec.

El fet que tots els professionals liberals i totes les col·lec­tivitats
liberals estiguin finançades comunitàriament, assegu­ra i garanteix la
total gratuïtat, per a tots els mem­bres de la comuni­tat, de tot servei
liberal.

IV.- **Estatut Mixt**

Igualment, aquest Estatut és acumulable únicament amb l'Estatut General;
però s'anomena «Mixt», perquè pot simul­tanejar-se amb ingressos
privats. Efectivament, està pensat de cara als artesans, als
col·laboradors d'empreses mixtes (priva­des-comu­nitàries) d'obres,
treballs i serveis públics, i també s'hi podran acollir els aturats que
acceptin una escola­rització profes­sional-artesanal de 3 anys com a
mínim, i s'estableixin després com a artesans en municipis de molt feble
població.

Així doncs, i segons el cas, aquest Estatut donarà dret a:

**** un salari de solidaritat social-financera d'artesà, que
com­plementarà els guanys obtinguts per l'artesà de la venda de la seva
producció; aquest salari variarà úni­cament en funció del nombre
d'habitants de la població en què exer­ceixi el seu ofici l'artesà.

**** a un salari de solidaritat social-financera de col·labo­rador en
una empresa mixta, per a compensar la possible futura socia­lització (a
nivell imperial, èt­nic, comar­cal, muni­ci­pal), i consegüent
assig­nació d'un estatut completa­ment liberal, d'a­questa empresa.

**** a un salari de solidaritat social-financera d'estudis
d'arte­sania, per a com­plementar el salari de solida­ritat
social-finan­cera d'atu­rat, per a tots aquells atu­rats que vulguin
con­vertir-se en artesans, amb les condicions abans esmen­tades.

**5. Municipalització del sòl**

El sòl ha estat, des dels inicis de la humanitat, un patri­moni
comu­nita­ri, que només amb el desenvolupament d'un mercat plenament
monetari anà privatitzant-se a poc a poc. Malgrat que som partidaris de
les lliures propietat i iniciati­va privades en el sí del mercat, en el
cas del sòl creiem que cal retornar a aquesta riquesa el seu caràcter
comunitari ancestral, a través d'una progressiva socialització a nivell
de municipi (això és: municipa­lització).

Només una municipalització efectiva del sòl pot garantir la
conser­va­ció i protecció del medi ambient i del patrimoni natural,
evitar l'especula­ció antisocial sobre terrenys, i constituir la base
d'una actuació urbanística eficient. El municipi és el qui pot vigilar
de més a prop l'ús social o antisocial d'aquest patrimoni comunitari: és
doncs, el qui ha de ser-ne, constitucionalment, i a la llarga, el
propietari únic.

Per a dur a terme, d'una manera progressiva i sense perjudi­car ningú,
aquesta municipalització del sòl, proposem un sistema basat en:

a\) Un impost sobre la propietat privada del sòl −l'únic impost existent
tret de l'ITE−. Tot propietari d'un te­rreny que no sigui una vivenda o
explotació agrícola unifamilial, haurà de pagar al municipi un impost,
calculat en un percentatge (per exemple, el 5%) del preu de venda del
terreny en mercat lliure.

b\) Mitjançant el diner obtingut a través d'aquest impost, així com de
les quantitats destinades a aquest fi de la massa mo­netària
comunitària, cada municipi podrà anar com­prant els terrenys, a preu de
mercat lliure, als pro­pietaris que hi esti­guin d'acord. El propietari
que vengui al muni­cipi obtindrà un contracte de llo­guer per 100 anys,
a preu molt baix (per exemple, de l'1% del preu de venda con­tractat).

Com es pot veure, aquest sistema no obliga ningú, però estimula els
propietaris a vendre al municipi, ja que aquesta venda resulta
beneficiosa per a ells, fins i tot quan el muni­cipi no disposi encara
del poder de compra necessari per a pagar al comptat, ja que en aquest
cas, el deute envers el propietari per part del municipi devengarà
l'interès comuni­tari del 6%.

**6. Desaparició de les classes per diner**

No posem cap obstacle a la generació de riquesa privada. Aquesta podrà
continuar desenvolupant-se com fins ara, i encara millor, ja que
deslliurarem el mercat de moltes de les seves traves actuals, com veurem
en el capítol següent. Com a conse­qüència, continuarà havent-hi
persones més riques que altres.

Però el nostre objectiu no és pas que tothom sigui igual, fins i tot en
diners. Al contrari, creiem que **tothom és dife­rent**, peculiar, únic,
irrepetible, singular... i només i úni­cament **da­vant la llei** han de
ser les persones considerades com a **iguals en drets**.

El nostre objectiu, doncs, no és la igualació artificial de les
singularitats vives, sinó la convivència solidària en la diferència i
singularitat vital de cada persona. I aquesta convivència so­lidària
només pot plantejar-se a nivell comuni­tari. La nostra proposta és la
dels Estatuts financers, solida­ritat social en funció directa de la
riquesa privada de l'impe­ri considerat en la seva totalitat.

A través de l'Estatut General, amb els seus salaris vitals mínims,
individuals i familials; a través de l'Estatut Utilitari, amb els seus
salaris d'atur forçós, vaga i *lock-out* per temps indefinits; a través
de l'Estatut Liberal, i la conseqüent gratuïtat dels serveis liberals
per a tota la població, pot aconseguir-se, per a tot membre de la
comunitat, un nivell vital mínim, un nivell de subsistència mínim, que
cal que sigui el més alt possi­ble.

Aquest nivell mínim, depenent de la solidaritat comu­nitària, fa que
ningú no hagi de dependre de la generositat o egoisme particulars de
qualsevol altra persona. Sobre la base d'aquesta autosuficiència a un
nivell el més alt possible, pot assentar-se la supressió de tota misèria
material i de tota conseqüent margina­ció social.

Aquest és, al nostre entendre, un camí vàlid per a una pro­gressiva
desaparició de les classes per diner, fonamen­tades en la subordinació i
dependència vitals d'uns grups de població envers uns altres. Una altra
cosa, més difícil, de més lenta aconsecució, però també possible, és la
desapari­ció de les classes socials per cultura, del classisme, i de
tota una sèrie d'actituds i de senti­ments de superioritat, menys­preu,
enveja... entre classes. Però aquest segon assoli­ment co­mençarà a ser
viable un cop establert el primer.

**7. Resum dels darrers capítols**

En els últims quatre capítols ens hem referit a les estruc­tures
bàsi­ques de la nova societat que propo­sem:

a\) Una *arquia* política i cívica forta, però restringida, en cada àrea,
a la seva activitat, llibertat de decisió i respon­sabilitat personal
pròpia i exclusiva, durant el respectiu mandat elec­tiu; juntament amb
una *arquia* justicial com­pletament inde­pendent de l'Estat i de
qualsevol grup de pressió (Capítol 11).

b\) Una estricta legislació monetària, que fa de l'instru­ment monetari
l'instrument d'omniinformació i d'om­nirespon­sabi­lització personal per
excel·lència (Capítol 12).

c\) Una total imperialització de la informació elaborada per la xarxa
monetària telemàtica (Capítol 13).

d\) Una massa monetària comunitària, destinada a ser repar­ti­da
equitativament, ja sigui amb finalitat crediti­cia-inver­si­va, ja sigui
amb finalitat financera-consumi­dora (Capí­tol 14).

Un cop posades aquestes bases fonamentals, tota altra activi­tat social
ha de funcionar amb un màxim de llibertat i un mínim de legislació.

En tots els casos, doncs, caldrà legislar únicament lleis míni­mes, molt
poc nombroses, però molt precises, encara que gene­ralitzadores i sense
casuismes inútils. Aquestes lleis mínimes tindran la missió d'assegurar
i garantir el desenvo­lupament en plena llibertat i responsabilitat
personal de totes les legítimes activitats ciutadanes. I això, en cada
àrea so­cial, sigui estatal-unifederativa en tot el territori imperial,
sigui confederativa-local per a cada territori autònom (barri, municipi,
comarca, ètnia, interètnia, ex-imperi).

En els capítols següents, esbossarem algunes de les lleis mínimes que
caldrà legislar en:

a\) La societat utilitària-productiva (Capítol 15).

b\) La societat liberal (Capítol 16).

c\) La societat utilitària-consumidora (Capítol 17).

**Capítol 15. LA SOCIETAT UTILITÀRIA-PRO­DUCTI­VA**

Aquest capítol el dediquem a l'enumera­ció de les lleis míni­mes
bàsiques per a la protecció de la societat utilitària-producti­va.

Però, abans d'entrar en el tema, seran necessàries algu­nes anàlisis i
reflexions prèvies sobre la societat utilitària en general, i sobre la
societat utilitària-productiva en particular.

**1. Definicions**

Al llarg d'aquest treball, hem definit ja dues vegades, i de diferent
manera, la societat utilitària.

Efectivament, des d'un punt de vista estrictament opera­tiu, hem vist en
el capítol 9 que podíem definir la societat utilitària o mercat com «el
conjunt de tots els lliures canvis monetaris ele­mentals».

I, des d'un punt de vista molt més ampli, hem vist en el capítol 10 que
la societat utilitària podia considerar-se com «el conjunt format per:
1, totes les persones que es dediquen a la producció i/o al consum de
béns utilitaris; 2, totes les mercade­ries, produïdes o productores,
intercanviades; i 3, totes les interrelacions monetàries que comporten
aquests intercanvis».

És en aquest segon punt de vista que ens situem ara.

També podem fer, seguint aquests dos punts de vista, una partició de la
societat utilitària; i direm que, des del primer punt de vista, la
societat utilitària o mercat es composa de dos cicles: el cicle de la
producció i el cicle del consum (vegeu el capítol 9); i, des del segon,
la societat utilitària es composa de dues subsocietats: la societat
utilitària-producti­va i la societat uti­lità­ria-consumidora.

Per **societat utilitària-productiva** entenem, simplificant, «el
conjunt de persones, mercaderies i interrelacions mo­netàries,
implicades en processos de producció»; i, per **societat
utilitària-consumidora**, igualment, «el conjunt de persones,
mercaderies i interrelacions monetàries, implicades en processos de
consum».

Pel que fa referència a les persones que les composen, hem de remarcar
que, així com la societat utilitària-produc­tiva és limitada en el seu
nombre, i només comprèn, estric­tament, els anomenats «professionals
utilitaris», la societat utilitària-consu­midora és d'àmbit social
global, és totalitza­dora, ja que comprèn la totalitat dels membres de
l'imperi, perquè tots necessiten, i tenen dret a, consumir: els
profes­sional utilitaris (dits, en tant que consumidors,
«productors-consumidors»), els professionals liberals, els individus
sense professió, les famílies, les institu­cions liberals, les lliures
associacions de ciutadans... (tots els darrers, dits «simples
consumidors», perquè participen en els processos de con­sum, però no en
els de producció).

**2. Reflexions sobre la societat utilitària**

Tradicionalment, la societat utilitària, tant la productiva com la
consumidora, ha funcionat segons els principis de lliure ini­ciativa
particular, lliure propietat privada i lliure competència.

Efectivament, la lliure iniciativa privada, la lliure propie­tat privada
de les persones sobre les mercaderies produïdes (que són coses), i la
lliure competència entre empreses (que són persones) en el camp de la
producció, i entre consumi­dors (que també són persones) en el camp del
consum, constitueixen els motors més dinàmics, agilitadors i fe­cunds
del mercat.

I això perquè els agents privats del mercat, tant els pro­duc­tors com
els consumidors, es mouen tradicionalment amb la finalitat, si no única
almenys principal, d'obtenir sempre, en cada canvi monetari elemental,
el màxim i òptim benefi­ci, con­cret i monetari. Sense aquest estímul,
la societat utilitària s'es­llangueix.

Nosaltres volem continuar i perfeccionar, assegurar i poten­ciar al
màxim i de manera òptima, aquestes tradicionals llibertat, privacitat i
competència, per tal d'afavorir una major i millor producció, a l'ensems
que un consum cada dia més en harmonia i comunió ecològica amb la
natura. El motiu és que, si bé tota la riquesa, productiva i de consum,
generada pel mercat, és secu­larment privada, és també alho­ra aquesta
riquesa privada la que garanteix la possibilitat d'una riquesa
comunitària, expressa­da en forma d'una massa monetària comunitària, com
hem vist en el capítol ante­rior.

Ens interessa doncs d'afavorir primordialment, en la societat
utilitària, la generació de riquesa privada, perquè és un fet positiu
per ell mateix; però també, i sobretot, perquè és poten­ciant la
generació de riquesa privada, que afavori­rem el sorgi­ment de riquesa
comunitària.

A partir d'ara, doncs, veurem com cal protegir la societat utilitària en
tant que generadora de riquesa privada; i en aquest capítol ens
ocuparem, específicament, de la societat utilitària-productiva.

**3. Dinàmica pròpia de la societat utilitària-produc­tiva**

La societat utilitària-productiva es dedica a la producció de
merca­deries no-finites, algunes de les quals esdevin­dran finites en
passar a la socie­tat utilitària-consumidora (vegeu l'anàlisi dels
cicles i subcicles mercantils efectuada en el capí­tol 8).

Per a realitzar aquesta tasca, la societat uti­litària-produc­tiva
combi­na diversos elements en el si de la unitat de pro­ducció que és
l'empresa. Aquests elements són de dues menes:

1\. Els **factors passius de producció**: són mercaderies no finites ja
produïdes per altres empreses, que poden ser també de dues classes:

a\) matèries primeres, és a dir, mercaderies no finites que seran
transformades en unes altres mercaderies, també no fini­tes;

b\) béns d'inversió, és a dir, mercaderies no finites que no seran
transformades, sinó que constitueixen útils de trans­formació;

2\. Els **factors actius de producció** (o **agents de pro­ducció**, o
**forces de producció**), privats: són mer­caderies productores que
l'empresa compra a través d'una remuneració salarial. Distingim quatre
classes de mercaderies productores priva­des:[^20] [^21]

a\) el treball, que es retribueix mitjançant un salari (prò­pia­ment
dit);

b\) l'esperit i l'equip d'empresa, que es retribuei­xen mit­jan­çant els
beneficis;

c\) els capitals invertits, que es retribueixen mitjançant els
interessos;

d\) l'invent utilitari, que es retribueix mitjançant les rega­lies.

El resultat de la conjuminació de tots aquests factors, actius i
passius, de producció, és la producció de noves mercaderies no finites,
producció que serà màxima i òptima si la conjuminació empresarial és
intel·ligent, eficaç i satis­factòria per a tots els agents implicats.

Es a través de les remuneracions salarials-privades als agents de
producció, que les mercaderies produïdes no finites, però finibles,
passen finalment al cicle del consum, a la societat
utilitària-consumidora, acabant així i tancant (si més no
parcial­ment[^22]), el cicle de la producció, els pro­ces­sos de la
societat utilitària-productiva: efectivament, és el poder de compra
gene­rat per aquestes remuneracions sala­rials-privades que permet de
realitzar el consum.

Així doncs, és el consum que dóna sentit a la producció: el final i la
finalitat últims de la societat utilitària-productiva, és la societat
utilitària-consumidora: ella li dóna sentit huma­nista de cara al servei
de les persones, −ja que, com hem dit, el consum és una necessitat i un
dret de tot ser humà−.

**4. Responsabilització de tot acte monetari en la societat **

> **utilitària-productiva**

El que hem dit abans respecte de la societat utilitària en general, ho
repetim ara respecte de la societat utilitària-producti­va: volem
prote­gir-la i afavorir-la, en les seves tradicionals llibertat,
privacitat i com­petitivitat, perquè l'aug­ment de riquesa privada
produïda representa, al mateix temps, l'augment de la riquesa
comunitària.

Ara bé, abans d'entrar a precisar amb algun detall les lleis mínimes de
protecció de la societat utilitària-productiva, volem recordar un
principi fonamental que les ha d'infor­mar.

Es tracta del principi de la plena responsabilització perso­nal
(individual o/i col·lectiva) de tot lliure acte mercant-monetari, des de
la primera compra elemental, fins a la darrera venda elemental. Aquesta
és l'altra cara de tota llibertat personal que no es vulgui
llibertinatge irresponsa­ble.

Com ja sabem, assegurar la total responsabilització de qual­sevol acte
que impliqui l'ús de l'instrument monetari, és cosa fàcil, a través de
l'obligatorietat legal d'utilitzar, en tots els casos, la factura-xec
pro-telemàtica.

En funció, doncs, de les lleis mínimes que s'establiran, i del principi
de responsabilització que acabem d'esmentar, es crearan uns Tribunals
Econòmics Especialitzats en cada aspecte de la vida
utilitària-productiva, i a cada nivell terri­torial de les dife­rents
Autoritats i Autonomies locals (barri..., municipi..., co­mar­ca...,
ètnia..., interètnia..., imperi).

Els jutges d'instrucció d'aquests Tribunals estaran plena­ment
documentats, en cada cas concret, en tot el referent a transac­cions
monetàries, gràcies a l'accés a l'arxiu telemàtic de factu­res-xec −que,
com sabem, estarà exclusivament confiat a la Justícia−. A tota aquesta
documentació antejusticial, s'afegirà tota la documentació
pro-justicial, que és l'obtinguda per l'ac­tuació del jutge; així, els
Tribunals Eco­nòmics especialitzats podran jutjar contradictòriament amb
rapidesa, eficàcia, impar­cialitat i serenitat, qualsevol conflic­te
entre parts contractants, i qualsevol delicte o crim antimercantil.

**5. Lleis mínimes de protecció a la societat utilitària-productiva**

Examinarem a continuació com estructurar la protecció legal de totes les
concretes llibertats personals en la societat utilitària-producti­va.
Aquesta protecció s'ha d'estendre a totes i cada una de les perso­nes
d'aquesta societat: tant a les empreses, com a cada un dels seus
col·laboradors: treballa­dors, capitalistes, em­presaris i inventors.

**Protecció de l'empresa**

La finalitat última que perseguim és de convertir l'empre­sa en una
col·lectivitat internament solidària de tots els agents de producció que
hi col·laboren: esperit i equip d'em­presa eficaç, capitalistes
inversors, inventors pràctics i treba­lladors compe­tents. És el que
anomenem «autogestió d'em­presa», entesa com a gestió directa de
l'empresa per part de tots els seus col·labora­dors, veritable
democràcia intraem­presarial propera i directa, diàleg permanent entre
empresa­ri i col·laboradors.

Ara bé, el camí cap a una plena autogestió empresarial és llarg i
difícil; mentre no s'hi hagi pogut arribar, s'aplicaran a les empreses
les lleis mínimes següents:

a\) **Organització en gremis**

Totes les empreses utilitàries hauran d'inscriure's, obli­gatò­riament,
en **gremis** (subgremis, intergre­mis...), segons la seva
especialització productiva.

Tot i que la funció dels gremis serà la defensa dels inte­ressos
utilitaris de les empreses en ells inscrites, aquests gremis es
constituiran en institucions d'estatut liberal, finan­çades doncs per la
comunitat geopolítica: ja que, a la llarga, la protecció dels interessos
de les empre­ses com a conjunt ha de redundar en benefici de tots els
consumidors de la comu­nitat.

Per tal que ningú no confongui aquesta organització gre­mial amb un
corporativisme anacrònic i desfassat, tancat i antilli­bertari, diguem
que els col·laboradors liberals dels gremis no seran funcionaris ni
«burròcra­tes» col·locats de per vida, sinó que hauran estat elegits,
dintre de llur pròpia categoria pro­fessional-utilitària, pels seus
pars, i només per a un man­dat relativament curt (d'entre 4 a 7 anys);
en cap cas, no podran ser reelegits abans que no hagin transcorregut,
com a mínim, 4 anys des de la seva cessació.

b\) **Preus de venda mínims**

La primera tasca de què s'hauran d'encarregar tots i cada un dels gremis
(subgremis, intergremis...) constituïts, serà la d'elaborar un aranzel
complet de totes les mercaderies pro­duïdes per les empreses inscrites
en ells; cada mercaderia s'especificarà, amb màxima precisió, segons
qualitat i quanti­tat.

Un cop aquest aranzel establert, cada gremi −ba­sant-se en les lleis
mínimes de les Autoritats i Autono­mies de rang superior, les quals, al
seu torn, es basa­ran en les lleis míni­mes legislades per l'Estat−
esta­blirà lleis mínimes internes sobre preus mínims de cost i marge
mínim de benefici em­presarial per a cada una de les mercaderies ben
especificades en l'aranzel. De la combinació d'aquests dos mínims en
resulta, evidentment, un tercer mínim, que és el preu de venda mínim
legal per a cada mercaderia produï­da.

Aquesta legislació mínima sobre preus de venda implica, per una banda,
l'obligació que té tota empre­sa de fer bene­ficis, si és eficaç i
competent: per a això estan les empre­ses, i això és el que produeix
riquesa mercantil. Per altra banda, la prohibició de vendes per sota del
preu de venda mínim constitueix la millor defensa contra qualsevol
intent de mono­poli o oligopo­li: efectivament, aquests aixafen
deslleialment la com­petència a base de vendes per sota el preu de cost,
durant tot el temps que calgui, per a després −quan ja els competidors
han estat eliminats− augmentar els preus sense mesura raonable, fent
pagar cares als consumidors les pèrdues sofertes abans.

Tant els aranzels com els preus mínims de cost seran, evi­dentment,
contínuament perfeccionats i posats al dia pels gremis.

c\) **Ecologia i convivència**

També sobre la base de les lleis mínimes de cada Auto­ritat i Autonomia
cívica de rang superior −basa­des aques­tes en les lleis mínimes de
l'Estat−, cada gremi (subgre­mi, intergremi...) establirà lleis
inte­riors mínimes sobre les con­di­cio­nes materials i socials que han
de presidir la produc­ció de cada mercaderia concreta, amb l'objecte que
siguin res­pectats al màxim i de manera òptima els entorns físics,
ecolò­gics, so­cials..., de cada acte de producció.

d\) **Publicitat**

L'actual publicitat per empresa serà radicalment suprimi­da: aquest
tipus de publicitat és, sempre, un instrument d'engany del comprador i
de competència deslleial entre les empreses −ja que només les més
potents poden despendre les immen­ses quantitats que avui es despenen en
publicitat estúpida i idiotitzado­ra−.

La publicitat per empresa se substituirà, doncs, per un sistema de
publicitat gremial (subgremial, intergre­mial...) que tindrà per objecte
de proporcionar al pùblic comprador, a tot possible client, la màxima i
òptima informació tècnica sobre cada mercaderia posada a la venda. Cada
gremi elabo­rarà uns llistats que −sense descurar la part agradable que
tota publi­citat ha de tenir− donaran, producte per producte, la llista
de totes les empreses que el produeixen, amb les seves caracte­rístiques
peculiars; els avantatges i incon­venients de cada qualitat precisada
per l'aranzel; i el preu correspo­nent per a cada empresa, qualitat i
quan­titat.

La consulta d'aquesta publicitat serà totalment gra­tuïta, així com
també ho serà qualsevol consulta més a fons que vulgui fer qualsevol
persona en els arxius tècnics del gremi.

e\) **Reducció dràstica de l'horari legal de treball**

El progrés tecnològic actual suprimeix contínuament llocs de treball,
directament en cada empresa o indi­recta­ment en cada mercat considerat;
les inversions empresarials impor­tants, enlloc de constituir una
solució a aquest problema, comporten cada vegada més reduccions
correlatives dels llocs de treball.

És evident, doncs, que amb l'actual horari legal de treball no hi ha cap
manera d'augmentar els llocs de treball; no hi ha altra solució raonable
que la de re­duir, de manera dràsti­ca, aquest horari legal, de ma­nera
que les empreses es vegin obligades a contractar més personal per a
mantenir el seu ritme productiu.

Nosaltres proposem la reducció de l'horari legal de treball setmanal, de
40 hores a 20 hores, i, evident­ment, sense que els salaris pagats
actualment es dismi­nueixin de cap de les maneres.

Per tal que les empreses puguin suportar aquesta dràstica reducció, es
donarà un pla financer segons el qual la comu­nitat geopolítica es farà
càrrec, cada any, d'un tant per cent de la nòmina de cada empresa, tant
per cent que s'anirà reduint progressivament fins que arribi el moment
en què les empreses puguin fer-se càrrec autònomament de la totalitat de
les remune­racions al seu personal.

Aquesta solució té l'avantatge molt important, si s'aplica en una
societat sense factura-xec, de supri­mir instantània­ment tot el mercat
empresarial sub­mergit.

f\) **Promoció de l'autogestió**

Finalment, cal preparar el terreny per a una progres­siva autogestió
empresarial. Com ja hem assenyalat anterior­ment, arribar a una
autogestió completa −que comporta la partici­pació de tots els
col·laboradors de l'empresa, tant en la seva gestió com en el seu
capital i en els seus beneficis− no és possible si no és a través d'una
llarga etapa preparatòria, d'educació de les mentalitats i actituds.

Per aquest motiu, proposem un sistema de transició lenta i voluntària
cap a la plena autogestió empresa­rial. Anome­na­rem empreses
pro-autogestionàries aquelles empreses que, lliurement, vulguin seguir
aquest procés de transforma­ció.

Les empreses que es constitueixin com a pro-auto­ges­tio­nàries estaran
obligades per llei a entregar a cadascun dels seus assalariats, com a
mínim, una acció per mes; per tal que això no constitueixi un
desavantatge enfront de les empreses no pro-autoges­tionàries, aquestes
estaran obligades a entregar als seus assalariats l'equivalent a una
acció en diner lí­quid. En les empreses pro-autogestionàries, les
ac­cions del perso­nal se sindicaran en un comitè d'em­presa constituït
segons llei. En el moment en què el conjunt del personal d'una empresa
posseeixi més del 50% del seu capital, i gaudeixi de més del 50% de
drets i responsabilitats efectius en el si de l'empresa, se la
considerarà ja autogestionària, i la llei ja no intervindrà més a
aquests efectes.

Les empreses que, pel procés descrit, arribin a ser auto­gestionàries, i
les que ja neixin com a tals, gaudi­ran de línies preferencials de
crèdits comunitaris a la inversió −sempre i quan reuneixin els requisits
d'e­ficàcia productiva exigits per la llei−.

Totes les empreses −siguin o no pro-autogestionà­ries o
autogestionàries− tindran un Comitè laboral; a més a més, les empreses
pro-autogestionàries i autogestionàries tindran un Comitè de sindicatura
de les accions i un Organisme d'au­togestió. Els mem­bres de tots
aquests comitès i organis­mes seran d'esta­tut liberal durant tot el
temps que duri el seu mandat. Seran escollits pels seus pars per un
període de 4 anys, i no podran ser reelegits abans que no s'hagin
escolat uns altres 4 anys des de llur cessació, excepte en el Comitè
laboral, en què no hi podrà haver reeleccions fins que la totalitat dels
membres del personal hi hagin passat. A l'aca­bament del seu man­dat,
cada un dels membres d'aquests comitès es reinte­grarà al personal de
l'empresa.

Independentment de les lleis mínimes que acabem de descriu­re en els
seus grans trets, les empreses gaudiran d'una sèrie d'avantat­ges i
facilitats molt importants a l'hora de ser eficaces i productives en
màxima quantitat i òptima qualitat. Entre els més importants, esmentem:

a\) **La contractació i descontractació lliures**

Les empreses no són centres de beneficència; en una em­presa, el criteri
que prima és el de l'optimització i maxi­mit­zació de la producció. I
si, segons aquest criteri, una empre­sa té massa personal, cal que pugui
descontractar-lo lliure­ment, així com ha de poder contractar-ne
lliurement sempre que n'hi calgui.

En cas de descontractació, l'empresa només haurà de pagar al treballador
la part del salari mensual que correpon­gui als dies treballats fins a
la data de l'aco­miadament, més 30 dies; immediatament, el treballa­dor
podrà cobrar el salari de soli­daritat social per atur forçós pel que
queda de mes, i seguir cobrant-lo indefinidament.

També per part de cada treballador, contractació i des­con­tractació han
de ser totalment lliures.

b\) **Concessió de crèdits comunitaris a la inversió**

En el capítol anterior hem parlat de les condicions d'a­quest tipus de
crèdit. Diguem tan sols ara que convindran especial­ment als candidats a
empresaris amb bones idees però sense capital suficient per a tirar
endavant els seus projectes.

c\) **Supressió d'impostos**

L'impost únic d'un tant per cent fix sobre cada factura-xec signada és
un dels avantatges més impor­tants que donem a les empreses, que són
avui dia xuclades per impostos de tota mena, que desembo­quen
necessàriament en la retirada de l'empresari, o en l'empresa
subterrània. A més a més, en ser conegut amb anticipació, aquest impost
pot ser carre­gat fàcil­ment sobre el preu de cost.

**Protecció dels col·laboradors de cada empresa**

Tractarem ara de la protecció legal de tots i cada un dels agents
personals de producció, col·laboradors en el si de cada empresa.

Hi ha, en primer lloc, una protecció general, que és igual per a tots
ells, i que es fonamenta en dues bases:

a\) **Sindicats d'inscripció lliure**

Així com els gremis s'encarreguen de vetllar per la pro­tecció de les
empreses, vigilant el respecte, en la pràctica, de les lleis mínimes del
mercat, els sindi­cats han de tenir la missió de protegir els
professio­nals utilitaris lliurement ins­crits en ells. Aquesta
pro­tecció presentarà dues vessants:

En primer lloc, hi ha la defensa i protecció dels profes­sio­nals
utilitaris en tots els conflictes que nor­malment es presen­ten, dintre
i fora de la professió. Els sindicats podran portar aquests conflictes
davant la Justícia especialitzada correspo­nent, i encarregar-se de la
defensa o acusació priva­da, davant del jutge d'ins­trucció de cada
causa concreta, i davant del Tribunal en fase resolutòria d'aquesta
causa.

En segon lloc, els sindicats podran dedicar-se a la promo­ció de la
condició utilitària, a través de l'eleva­ció ètica, educati­va,
instructiva i professional de llurs adherents.

El que no podran fer els sindicats, és duplicar les activi­tats d'altres
possibles organismes, com per exemple els par­tits polítics. Els partits
polítics estenen les seves mires a tot el cos social, mentre que els
sindicats han de limitar-se a ser el punt d'encontre de tots els
professionals utilitaris (empresa­ris; treballa­dors; capitalistes;
inventors) que coincideixin en una certa doctrina de defensa i protecció
social dels matei­xos professionals utilitaris.

Evidentment, els sindicats seran també constituïts en institu­cions
d'estatut liberal, com qualssevol altres.

b\) **Seguretat social**

La comunitat geopolítica vetllarà per la seguretat social de tots els
professionals utilitaris, a través de l'estatut utilitari que hem
especificat en el capítol anterior. A més a més, els professionals
utilitaris gaudiran, com tothom, de l'estatut general.

Ara bé, els professionals utilitaris, i només ells, tindran, a més a
més, el dret i la plena llibertat de subscriure, en el mercat, els
contractes que vulguin amb les empreses priva­des d'assegurances, també
lliures, existents.

En segon lloc, cal preveure també una protecció específi­ca per a cada
un dels agents personals de producció en el mercat.

a\) **Protecció del treballador assalariat**

Com ja hem dit, la contractació i descontractació de treba­lladors seran
lliures. La contrapartida d'aquesta llibertat està constituïda pel
salari de solidaritat so­cial-financera d'atur forçós, que es cobrarà
automàti­ca­ment a partir del mateix moment de l'acomiadament (per
simple inscripció de l'aco­miadat pel despatx gremial corresponent) i
per un temps indefinit.

La quantia d'aquest s.s.s.f. d'atur forçós serà la mateixa per a tothom,
sigui quina sigui la categoria tècnica-salarial del treballador; el
mateix passarà amb els s.s.s.f. de vaga i de lock-out (idèntics al
d'a­tur forçós). La raó és que es tracta d'un mínim vital que depèn de
la prosperitat general i de la solidaritat comunitària, únicament i
exclusivament. Només si aquestes creixen, podran créixer els salaris de
solidaritat.

Pel que fa al salari mínim professional, aquest s'es­tablirà com el
doble del s.s.s.f. d'atur forçós, vaga i lock-out.

El salari efectiu pagat en cada cas concret serà una funció contractual
lliure i privada, entre cada empresa i cada treba­llador, que
s'establirà en funció de la demanda de col·labora­dors competents per
part de les empreses, i l'oferta de treball assalariat compe­tent per
part dels treballadors. Dintre d'una economia telemàti­ca, és molt fàcil
i molt ràpid de posar a punt borses de treball eficientíssimes, a cada
nivell local, i a nivell de l'entera comunitat geopolítica.

b\) **Protecció de l'estalvi-capital**

La distinció efectuada, en el capítol 12, entre estal­vi i capi­tal, ha
de ser ara recordada.

L'estalvi, guardat en els comptes corrents, a la vista, de producció,
d'estalvi de producció i d'estalvi de consum, no és, per ell mateix,
factor actiu de produc­ció.

Però quan aquest estalvi es ven, es posa a disposició del mercat, en
definitiva, s'inverteix, llavors passa a ser capi­tal, força de
producció.

Aquest pas d'estalvi a capital no és fàcil, i comporta molts riscos. Pot
realitzar-se per contractació privada amb un Banc de Negocis, o per
compra-venda de valors en Borsa. En qualsevol del dos casos, però, el
diner així capitalitzat ha de sortir d'un compte corrent a la vista, i
transformar-se en un dipòsit a termini en un Banc, o bé en paper-capital
privat (accions, obli­gacions, pagarés...).

La capitalització (és a dir, la conversió de l'estalvi en capi­tal) és
un negoci com un altre, amb molts riscos, però que també proporciona
molts beneficis. Aquesta activitat serà deixada en llibertat total, tant
pel que fa a la contractació privada de capitals amb Bancs de Negocis,
com pel que fa a l'actuació en Borsa. La protecció legal dels capitals
invertits es farà a través de l'obligació que tindrà el gremi i
subgremis bancaris, de crear les diferents Caixes de Garanties
Inter­bancàries que, en tot moment, garanteixin la seguretat dels
capitals entregats als Bancs. Aquestes Caixes vendran o liquidaran tot
banc incapaç de fer front als seus compromisos lliurement contractats, i
es faran responsables d'un màxim del 50% d'aquestes obligacions quan la
venda o liquidació no permeti de cobrir-les al 100%; el Banc defallent
s'haurà de fer càrrec de l'altre 50% en la mesura que pugui, i la resta
serà pèrdua per al client. Igualment, s'hauran de crear les Caixes de
Garanties Intraborsístiques ne­cessàries, amb les mateixes obligacions
que les especi­ficades en el cas dels Bancs.

L'estalvi, per la seva banda, ha de ser també prote­git, i molt
especialment contra els traficants sense escrúpols de capital. La
protecció més eficaç consis­teix en la imperialitza­ció de tots els
saldos positius de tots els comptes corrents a la vista (cc/cc de
produc­ció, cc/cc d'estalvi de producció i cc/cc d'estalvi de consum):
fins ara, aquests saldos han estat admi­nis­trats pels establiments
comptables, els quals, conside­rant-los com a recursos aliens, els han
utilitzat per a capitalitzar. La imperialització dels saldos significarà
que els establiments comptables ja no en podran fer ús: tota
capitalització haurà de ser explícitament vol­guda, a través d'un
contracte espe­cial, pel propietari de l'estalvi; i l'estalvi no
capitalitzat serà considerat estalvi comunitari, del qual ningú que no
sigui la mateixa comunitat, a través del seu gerent, l'Estat, no pot
servir-se.

Com ja hem dit en el capítol 12, els saldos dels comptes corrents
imperialitzats rendiran un 6% d'in­terès compost anual, i gaudiran de la
possibilitat d'un descobert automàtic del 25% del saldo promig,
−des­cobert recuperable per l'es­tabliment comptable en un període mínim
de 5 mesos, i comportant el lliure interès bancari normal−.

c\) **Protecció de l'invent utilitari**

Els invents utilitaris, tant els de propietat privada com els que ja han
caigut en el domini públic, consti­tueixen avui dia el factor de
producció més potent i eficaç. Per aquest motiu, cal fomentar i protegir
la iniciativa privada dels possibles inventors utilitaris-pràctics.

D'aquesta protecció se n'encarregarà l'Oficina Gene­ral de Patents,
departament especialitzat del ministeri d'economia, amb tants centres i
laboratoris locals com siguin necessaris.

Aquesta oficina, en cada un dels seus despatxos locals, s'encarregarà
del registre i estudi tecnològic de totes les innovacions que els siguin
presentades: quan un projecte sigui aprovat, després de l'estudi
correspo­nent, per l'oficina, el candidat a inventor podrà, si ho vol,
gaudir d'un salari de solidaritat social-financera d'inventor, i de
pressupostos (ordi­naris i extraordi­naris) financers de laboratori o/i
ta­ller, durant el temps que calgui perquè el projecte sigui dut a la
pràctica. Un cop l'invent experimentat, a través d'un prototi­pus, amb
total satisfacció pràctica, i la patent concedida, l'inventor podrà
optar entre dues possibili­tats: o bé podrà cedir el seu invent a
l'entera comuni­tat geopolítica, i doncs, a totes les empreses
interes­sades, i conservar un estatut libe­ral; o bé podrà explo­tar
privadament l'invent, ja sigui ell sol (a base, per exemple, d'un crèdit
inversiu per a muntar la seva pròpia empresa), ja sigui venent o llogant
la patent a una o més empreses; i, en aquest cas, passarà a l'esta­tut
utilitari.

**6. Comerç exterior i duanes**

Fins ara no ens hem referit al comerç exterior, tot i la seva
im­portància en els sistemes utilitaris actuals, perquè, de fet, es
tracta d'una qüestió lateral dins del nostre planteja­ment.

El comerç exterior cobreix la totalitat dels sectors mer­cantils, tant
el de la producció (producció corrent i comerç al major; producció
inversiva; comerços i indústries al detall) com el del consum (a través
del turisme, interior i exterior).

La importació i l'exportació seran completament lliures.

Pel que fa als drets de duana, seran eventuals, i no es paga­ran segons
el tipus de mercaderia importada o exporta­da, sinó en funció dels dos
criteris següents.

En primer lloc, hi haurà els drets duaners per a un equili­bri dinàmic
continuat de balances. Cada importació i expor­tació pagarà un dret
variable, en funció de l'equilibri de balances existent en el moment amb
el país de destinació (exportació) o d'origen (importació). Si la
balança és en equilibri, els drets duaners seran nuls; els drets a la
importa­ció pujaran amb les balances deficitàries, i els drets a
l'ex­portació pujaran amb les balances amb superàvit. Aquests drets de
duana variables seran instantàneament comunicats per télex a qualsevol
empresa que els demani, referents a una importació o exportació donada,
i li seran garantits per un període de temps prudencial, si l'empresa es
compromet a realitzar l'operació en el termini fixat.

Per aquest sistema, s'assoleix un equilibri dinàmic per­ma­nent, Estat
per Estat, o en el si d'un grup d'Estats, que és la condició
indispensable de tot comerç exterior sa, i, doncs, l'ob­jectiu
prioritari a aconseguir per tota organització duane­ra.

En segon lloc, s'establiran uns drets duaners antidum­ping.
Efectivament, per tal d'evitar la competència, per als productors
propis, dels productors estrangers que, valent-se, per exemple, de
l'explotació de la mà d'obra, produeixen mercaderies més barates, el
preu mínim legal de venda serà obligatori per a totes les factures-xec,
tant d'importació com d'exportació. Si el preu de venda d'un producte
impor­tat és inferior, la diferència consti­tuirà un dret duaner
antidum­ping i, doncs, l'importador no es podrà beneficiar d'aquesta
diferència.

**Capítol 16. LA SOCIETAT LIBERAL**

Aquest capítol el dediquem a les lleis mínimes que han d'afectar la
societat liberal, amb l'objec­te d'evitar el confu­sio­nisme actual, que
tant de mal li fa, entre societat utilitària i societat li­be­ral.

**1. Definició**

En el capítol 10 d'aquesta Tercera Part hem definit la societat liberal
com «el conjunt format per: 1, totes les persones, indivi­duals o
col·lectives, que es dediquen, desin­teressadament, al servei de tots
els membres de la seva comunitat, sense cap afany de lucre personal; 2,
tots els serveis prestats per elles, a través d'una relació i
comunica­ció interpersonals amb aquells de qui pren en cura; i 3, totes
les remune­racions que la comunitat els entrega per a poder subsistir
dignament i oferir els millors ser­veis possibles».

Les persones liberals individuals són ben conegudes per tothom: el
metge, el mestre, l'advocat, el batlle, l'artis­ta..., són figures ben
populars.

Donarem a continuació una llista, si no exhaustiva, bas­tant completa,
de les que considerarem com a col·lectivitats liberals, −ja perquè ho
són tradicionalment, ja perquè els imposarem l'estatut liberal
corresponent−.

1\. Institucions liberals *àrquiques*

**** *àrquiques*‑polítiques:

**** Estat (i Exèrcits i Poli­cies a ell subordinats)

**** Justí­cia (i Policies a ella subordi­nades)

**** *àrquiques*‑cíviques: Repúbliques i Autoritats
Territorials-Autò­nomes (des de barris, municipis..., comarques...,
ètnies..., interètnies..., fins a ex‑imperis ac­tual­ment con­federats
en un imperi més gran i més ben adaptat a les condi­cions estra­tègiques
presents), i Exèr­cits i Poli­cies a elles subordinades.

2\. Institucions liberals cíviques no‑*àrquiques*

**** Educació i instrucció nacional‑permanents; s'hi englo­ben tots els
ser­veis cultu­rals haguts i per haver: pre­materni­tats, maternitats,
guarde­ries, escoles mater­nes..., escoles primà­ries, secundà­ries,
professio­nals, tècniques i supe­riors, e­speci­als...; facultats,
uni­ver­si­tats; alts centres d'estu­dis, erudició, reflexió,
medita­ció, investi­gació..., arts i artesa­nies; esports; especta­cles,
distrac­ci­ons, va­cances; premsa i edi­ció, en totes les seves for­mes
clàssi­ques i actuals.

**** Salut integral: salubritat, higiene, sanitat, vete­rinària,
medi­cina, farmà­cia, infermeria, hospitalit­zació..., assis­tència
social... ajuda mútua...

**** Gremis; Comités laborals i comités autogestiona­ris; Cai­xes
d'Estal­vis.

**** Administració pública, al servei de totes les institu­cions
liberals, *àrqui­ques* i no‑*àrqui­ques*, anteriors.

**** Treballs, Obres i Serveis Públics: aigua, electri­ci­tat,
trans­ports...; telemàtica (en totes les seves bra­nques:
teleco­muni­ca­cions, ordena­dors, bancs de da­des...)[^23]; ... Tots
aquests serveis esdevin­dran mo­no­polis impe­rialitzats per raons
d'eficàcia tècni­ca, i per aquest motiu ostenta­ran un estatut libe­ral
o mixt, se­gons els casos.

3\. Lliures associacions de ciutadans amb finalitats no lucra­tives, de
tota classe i mena. Entre elles, cal consi­derar els sindicats i els
partits polítics.

**2. Societat utilitària i societat liberal**

La societat utilitària (productiva i consumidora) i la societat li­beral
són, des de sempre, radicalment diferents pel que fa a llurs
moti­va­cions i a llurs objectius socials.

La societat utilitària es dedica a la producció i al consum de béns
utilitaris, objectes i serveis exteriors a les persones, que són útils
perquè satisfan llurs necessitats més materials. En canvi, la so­cietat
liberal es dedica a prestar serveis libe­rals, que no són exte­riors,
sinó que s'exer­ceixen sobre les mateixes perso­nes, atenyent‑les en la
seva totalitat, inti­mitat i profunditat de persones: l'educació, la
cura del cos i de la ment, el comanda­ment, la defensa,... són accions
que s'e­xerceixen en diàleg personal amb cadas­cú.

Mentre que la societat utilitària és egoista i interessada, es mou per
afany de lucre i de profit propi, ven i compra els béns utilitaris
−anomenats, en el mercat, «mercaderies»−, la societat liberal s'ha
pro­clamat sempre altruista i desinte­ressada: per això, cal que
ofereixi gratuïtament els seus ser­veis.

Malgrat aquesta radical diferenciació, cal comprendre que les
voca­cions, professions, activitats i institucions utilit­àries, són tan
nobles, legítimes i necessàries com les liberals.

Però és urgent d'establir els mecanismes socials que facin efecti­va en
la pràctica l'observança d'aquesta diferenciació. Cal evitar de totes
passades la mercantilització de les voca­cions, activitats, pro­fessions
i institucions liberals, mer­canti­lització que degenera sempre en
corrupció, descu­rança, i fugida davant les pròpies responsabilitats.

El professional liberal amb autèntica vocació haurà d'a­con­tentar-se
amb un salari de solidaritat social‑finance­ra, que va­riarà en funció
de la riquesa de la comunitat geopo­lítica; també les col·lectivitats
liberals hauran de confor­mar‑se amb els pres­supostos, ordinaris i
extraordi­naris, de solidaritat social-finance­ra.

S'establiran, doncs, lleis mínimes que, tot salvaguar­dant la lli­bertat
d'acció inherent a tota persona de vocació i pro­fessió liberal,
constitueixin la garantia eficaç de la ne­cessària distinció i separació
entre la societat utilitària i la societat liberal.

**3. Organització interna de les professions liberals**

La vocació liberal comporta, en el seu exercici, una gran llibertat.
Així com el professional utilitari està sotmès a una rígida disciplina
empresarial, encarada a la màxima i òpti­ma producció amb el mínim de
risc i d'esforç, el profes­sional libe­ral es guia per una discipli­na
lliurement convin­guda i acceptada per ell mateix, amb tots els seus
pars, i en har­monia amb tot el cos professional, organitzat en Col·legi
liberal.

Aquesta lliure disciplina col·legial‑liberal és el que s'ano­mena
«deontologia»[^24]. Cada Col·legi liberal‑local, autò­noma­ment
con­fe­derat a nivell imperial, establirà lliurement la seva pròpia
deon­tologia i normativa interna.

Els Col·legis liberals només necessiten lleis mínimes molt estables −que
només es canviaran quan el progrés soci­al‑cultural‑tècnic ho aconselli,
i després d'estudis molt medi­tats−, referents bàsicament a:

1\. Accés a titularitat liberal per mitjà de passantia: a­quest siste­ma
és la millor alternativa a l'estúpid sistema actual de con­cursos i
oposicions. Tot estudiant que, un cop acabats satis­factòriament els
seus estudis profes­sionals o universita­ris, vulgui ser admès a
titularitat liberal, haurà de superar una passantia prop d'un titular de
l'especialitat escollida. Això significa que l'aspirant començarà
l'exercici pràctic de la seva professió liberal sota el guiatge d'un
titular amb expe­riència, que li farà de tutor i que decidirà finalment
sobre la ca­pacitat de l'aspirant a osten­tar la titulari­tat. Cada
Col·legi organit­zarà com li sembli aquestes passanties, una Justícia
especialitzada s'encarregarà de resoldre tots els conflictes creats a
l'entorn d'aquesta legislació mínima.

2\. Categories professionals‑financeres: la llei establirà unes
categories professionals‑financeres liberals que tots els Col·le­gis
hau­ran de respectar. Aquestes cate­gories seran les se­güents:

1\) auxiliars: no tenen estudis especialitzats.

2\) passants: han acabat els seus estudis especialitzats, i estan en
període de prova per a arribar a titulars.

3\) titulars: han superat amb èxit la passantia d'accés a titu­laritat.

4\) titulars superiors: titulars que han superat una nova pas­santia,
després de realitzar estudis de més profun­da espe­cialitza­ció.

5\) titulars generals: la seva titularitat és reconeguda a ni­vell
intraimperial.

6\) titulars interimperials: la seva titularitat és recone­gu­da a nivell
interimperial.

Així com la capacitat i el prestigi professional dels titu­lars i dels
titulars superiors és obtinguda pel sistema de passan­ties suara
descrit, la titularitat general i interimperial és recone­guda per la
votació dels propis pars en el Col·legi professio­nal‑liberal local, o
en les diferents confedera­cions de dits Col·legis.

En canvi, i només pel que fa al salari de solidaritat social-financera,
els inscrits en cada una de les tres prime­res cate­go­ries, formant
també una secció de pars en el seu Col·legi respec­tiu, podran escollir
lliurement un 5% de llur cens, cada any, a la categoria supe­rior, sense
que aquesta elecció suposi cap nova capacitat professional. Així queda
oberta una porta a la il·lusió social dels qui, per la causa que sigui,
no poden aspirar a més en la seva professió libe­ral. Cal assenyalar
que, en qualsevol moment, i només realitzant els estudis i pas­santies
necessaris, qualsevol auxi­liar pot accedir a titularitat.

3\. Sistema mínim d'eleccions i successions en tota col·lecti­vitat
liberal: totes les indicacions que hem donat en el capí­tol 11 sobre els
òrgans de comanda­ment *àrquic*, les estenem ara a **tot** comandament
en el si de qualsevol col·lectivitat liberal. És a dir: totes les
col·lectivitats liberals, del tipus que siguin (d'*arquia* política;
d'*arquia* justicial; d'*arquia* cívica; cívi­ques no‑*àrquiques*)
s'hauran de regir pel mateix sistema democrà­tic d'eleccions i
suc­cesions del lliure coman­dament responsa­ble. En canvi, aquesta
legislació míni­ma no s'apli­carà a la societat uti­litària, la qual
s'orga­nitza segons criteris molt diferents en la se­lecció de persones
que han d'ostentar el comanda­ment.

El sistema mínim d'eleccions democràtiques comportarà:

a\) **Òrgans de comandament**

Totes les col·lectivitats liberals tindran els següents òr­gans de
comandament:

1\. Un òrgan de comandament executiu, elegit per sufragi univer­sal i
directe de tots els membres inscrits en elles i que han de ser
comandats;

2\. Un òrgan de comandament legislatiu, elegit també per sufragi
universal i directe de tots els membres inscrits;

3\. Un òrgan consultiu, format per professionals liberals elegits per
llurs respectius Col·legis, de consulta obligada en tot assumpte
legislatiu que toqui a la professió de cada cambra.

Aquests tres òrgans, molt ben diferenciats, han d'estar
consti­tutivament i constitucionalment molt ben separats, i han de ser
totalment independents, per tal que llurs funcions res­pectives puguin
ser dutes a terme amb eficàcia. Cal evitar de totes passa­des, tant el
parlamen­tarisme executiu, com el poder fàctic de funci-onaris o
consul­tors no electes.

b\) **Comandanent executiu**

El comandament executiu, plenament independent en les seves decisi­ons,
cal que es concentri en una única persona res­pon­sable, per tal
d'assegurar, tant la responsabilització personal de cada lliure acte de
comanda­ment executiu, com la unitat i claredat de la línia de
comandament.

Per tal d'assegurar la continuïtat de comandament execu­tiu a tra­vés de
la necessària discontinuïtat de persones que l'han d'exercir −sense la
qual discontinuïtat, el comanda­ment execu­tiu degenera en poder
irresponsable−, s'establirà dins el Consell Executiu (format per un
mínim de 3 i un màxim de 7 persones), un rigorós ordre de suc­cessió.
Cada cop que el monarca (això és, el President del Con­sell Execu­tiu),
cessi en el seu mandat, ja sigui per ces­sació legal, dimis­sió..., o
defunció, estarà prevista la seva successió immediata pel seu primer
conseller i successor; a aquest el succeirà el segon, i així
successivament, de manera que quedarà vacant el lloc del darrer
conseller i successor, per al qual es convocaran eleccions. Aquest
sistema té, a més a més, l'avantatge que el monarca arriba al lloc de
suprema res­ponsabi­litat amb una llarga experiència acumulada de
comanda­ment.

c\) **Candidats a càrrecs de comandament**

Tot candidat a exercir un càrrec de comandament execu­tiu o legislatiu
en una col·lectivitat liberal, ha de fer‑se inscriure com a candidat a
una candidatura designada amb precisió; a partir d'aquest moment, se li
assignarà un esta­tut liberal de candi­dat, que li donarà dret a un
salari de solida­ritat social‑financera de candidat, i a un pressupost
de cam­panya electoral, idèntic al de tots els altres candidats al
mateix càrrec.

Els candidats hauran d'estar necessàriament inscrits en el cens de la
col·lectivitat liberal al comandament de la qual aspi­ren.

Per als professionals liberals, estaran previstes les se­güents
restriccions pel que fa a candidatures en els òrgans de co­manda­ment
*àrquic*‑politic i *àrquic*‑cívic:

1\. no podran ésser elegibles a funcions legislatives;

2\. només seran elegibles a funcions executives a títol mera­ment
personal: és a dir, no podran representar cap partit polític ni moviment
cívic partidista;

3\. no podran ser electors en cap elecció a funcions exe­cu­ti­ves o
legislatives;

4\. en canvi, seran els únics electors i elegibles, a través de llurs
respectius Col·legis, a les funcions consulti­ves.

El motiu d'aquestes restriccions és que cal que els voca­cio­nals
liberals estiguin a disposició de la comunitat geopolítica sencera, i no
dedicats a la defensa d'interessos partidistes deter­minats.

**4. Responsabilització de tot lliure acte liberal**

Igual com en el cas de la societat utilitària-productiva, en la
socie­tat liberal, tot lliure acte demana l'automàtica
res­ponsabilit­zació perso­nal del seu autor.

Per a resoldre els conflictes creats a l'entorn de les lleis míni­mes
anteriors i de les que explicitarem en l'apartat següent, es crearà una
Justícia especialitzada en les pro­fes­sions, Col·legis i institucions
liberals. Quan sigui neces­saria, degut a l'índole peculiar d'una
profes­sió, Col·legi o insti­tució determinats, es crearà també una
Justícia especialitza­da precisament en ells. Aquest serà, per exemple,
el cas de la Justícia especialitzada en càrrecs de comandament *àrquic*
(polític, ju­dicial o cívic).

Efectivament, aquests càrrecs de responsabilitat suprema són de gran
transcendència social: per aquest motiu, tota persona que hagi ostentat
un d'aquests càrrecs haurà de passar, a la fi del seu mandat −ja es
tracti de cessació cons­titucional o legal­ment prevista, ja es tracti
de dimissió, i àdhuc en cas de defun­ció− davant una Justícia
especialitzada que jutjarà la seva actua­ció *àrquica*. Després de la
ins­truc­ció normal de la causa, el jutge pronunciarà la sentència, tant
segons forma com segons consciència personal; la sentència pot ser, o bé
molt favorable, o bé favorable, o bé dubitati­va..., o bé condemnatòria,
amb més o menys grau de gra­vetat; en aquest darrer cas, les penes
hauran d'ésser tipi­ficades segons el grau de gravetat sentenciat.

Evidentment, la finalitat d'aquest judici −com la de qualse­vol al­tre−
no és la imposició de la pena en ella matei­xa, sinó l'exemplaritat de
la instrucció del cas, feta pública davant de tota la comunitat
geo­política.

Com ja sabem, en la instrucció dels seus casos la Justícia comptarà amb
un instrument immillorable per a la documen­tació de les
responsabilitats monetàries: la factu­ra‑xec pro-te­lemàtica.

Això és vàlid tant per a la societat utilitària com per a la socie­tat
liberal. També aquesta última té una dimensió mo­netà­ria, constituïda
pels salaris i pressupostos de solidari­tat so­cial‑fi­nancera de cada
professional liberal, i pels pres­supostos de solidaritat
social‑finan­cera de cada col·lectivitat liberal[^25].

L'ús que cada professional i cada col·lectivitat liberal fa­ran d'aquest
poder de compra d'origen comunitari, estarà sempre documentat per les
factures‑xec emeses.

En el cas de les col·lectivitats liberals, però, la llei exi­girà que en
cada una d'elles existeixi un gerent únic, perso­nal­ment respon­sable
de la gestió del seu pressupost.

**5. Mecanismes de separació efectiva entre la societat**

> **utilitària‑productiva i la societat liberal**

Com ja hem anunciat, cal establir els mecanis­mes que facin efecti­va la
separació i distinció radicals entre la socie­tat utilitària i la
so­cietat liberal, i, sobretot, entre la socie­tat
utilitària-pro­ductiva i la societat liberal; ja que, de fet, la
societat liberal té també una dimensió utilitària-consumidora.

Efectivament, la societat liberal, com a tal, en ella matei­xa, no té
res a veure ni amb la producció ni amb el consum de béns utilitaris. Ara
bé, els membres de la societat liberal −els profes­sionals i les
col·lectivitats liberals−, pel fet de ser persones vivents, necessiten,
com qualsevol altra, consu­mir per a sobre­viure primer, per a viure bé
després. En aquest sentit, doncs, formen part de la societat
utilitària­consumidora, −no com a liberals, sinó com a persones−.

Per altra banda, cal considerar el servei i l'acció liberals com un
factor actiu de producció altament eficaç. L'acció liberal condueix al
desenvolupament d'un medi cultural i social pacífic i harmoniós, que
resulta ser summament afa­voridor d'una pro­ducció i productivitat
sempre creixents.

La societat liberal, doncs, té un doble dret al consum de béns
utilitaris: el dret que hi té tota persona nascuda, i el dret adquirit
per la seva contribució indirecta a la producció utilitària.

Però no és el mercat qui ha d'encarregar‑se de retribuir els membres,
individuals i col·lectius, de la societat liberal. Llavors es cau
forçosament en la negació de l'essència libe­ral, en la
mer­cantilització vergonyosa.

És doncs la sencera comunitat imperial que ha de re­conèi­xer i fer
efectiu el dret a consumir de la societat libe­ral. Des d'a­ques­ta
perspectiva, hem proposat el finançament comunitari de la societat
liberal, a través d'un Estatut finan­cer liberal, que con­dueix a una
separació dinerària radical entre la societat uti­lità­ria‑productiva i
la societat liberal: mentre que el poder de com­pra de què disposa la
societat utilitària-productiva és d'ori­gen privat, generat pel mateix
mercat a través de les seves re­mune­racions salarials, la societat
liberal disposa únicament d'un poder de compra d'origen comunitari,
generat per l'impost únic d'om­nisoli­daritat, i **només** utilitzable
per a satisfer necessitats **de con­sum**.

Els professionals liberals, doncs, tindran únicament un comp­te corrent
d'estalvi de consum obert en la Caixa d'Es­talvis del barri en què
estiguin domiciliats. Aquest compte corrent serà alimentat pel Tresor,
amb un salari de solidari­tat social‑finance­ra de professional liberal,
que ha de garan­tir la satisfacció de les necessitats consumidores
d'a­quests professionals i de les seves famílies al nivell més alt
possible (però sempre en funció dels recursos comunitaris efectivament
disponibles); s'hi ingressarà també un pressu­post d'exercici de la
professió liberal ordinari i, quan calgui i si la comunitat pot,
extraordinari: aquest pressu­post ha de permetre a cada professional
d'exercir la seva profes­sió ajudat per tots els mitjans tècnics i
materials més avançats en el seu camp.

Per la seva banda, les col·lectivitats liberals (institucions liberals i
lliures associacions de ciutadans sense finalitats lucrati­ves) tindran
també un compte corrent d'estalvi de consum obert en la Caixa d'Estalvis
que els convingui o, si no són de gran envergadura, directament obert en
el Tresor. Aquest compte corrent s'alimentarà dels pressupostos
ordi­na­ris previstos (en funció directa del nombre de membres inscrits
en cada col·lecti­vitat) i dels pressupostos extraordi­naris que se'ls
pugui concedir, segons un ordre de prioritats i en funció de les
possibilitats financeres de la comunitat impe­rial.

Aquest finançament ple de la societat liberal per la comu­nitat imperial
assegura la plena independència dinerària dels vocacio­nals i les
col·lectivitats liberals respecte de la societat utilitària‑­productiva
i, així, aconsegueix de suprimir de soca‑rel el fona­ment de tota
mercantilització del servei libe­ral: l'avaluació monetària per acte
liberal elemental, quan, per essència, el servei liberal és gratuït,
immesurable i inavaluable.

L'altra conseqüència immediata del finançament comuni­tari de la
societat liberal és la gratuïtat completa dels serveis liberals per a
tots els membres de l'imperi, que hi tenen ple dret.

Final­ment, per tal que la separació entre societat
utilità­ria-productiva i societat liberal sigui completa, cal legislar
les ne­cessàries incompatibilitats professionals entre l'un i l'altre
sector social.

Cap persona que exerceixi una professió liberal podrà exe­rcir
si­multàniament una professió utilitària, i viceversa.

Ara bé, tothom serà lliure de passar, sempre que ho desitgi, d'un tipus
de professió a l'altre. Per a un professio­nal liberal, aquest pas és
senzill: només li cal renunciar al seu estatut finan­cer liberal, i
establir-se com a professional utilitari. En canvi, un professional
utilitari que vulgui esta­blir‑se com a liberal, haurà d'abandonar totes
les seves propietats i interessos de tipus utilitari, i confiar‑los a
una Caixa de Dipòsits, Segrestos i Con­signacions, que s'encarre­garà de
la seva administració; mentre l'ex‑professional utilitari tingui
l'estatut liberal, perdrà l'usde­fruit d'aquests béns, però no en perdrà
la propietat, i la Caixa esmentada li anirà acumulant els usdefruits,
que sempre podrà recuperar si decideix d'abandonar l'estatut liberal i
reintegrar­se a la societat utilitària‑productiva.

Per altra banda, així com dintre la societat utilitària no s'es­tablirà
cap incompatibilitat, i cada professional utilitari podrà acumular
tantes ocupacions i consegüents remunera­cions com vulgui o pugui, en la
societat liberal no es podrà admetre, per a cada professional i
col·lectivitat liberals, sinó una única i ben delimitada funció, i, per
tant, un únic salari de solidaritat social i un únic pressupost liberal.

**Capítol 17. LA SOCIETAT UTILITÀRIA‑CONSU­MIDO­RA**

Ens ocuparem en aquest capítol de la societat utilitària-con­sumi­dora.
Ja l'hem definida en el capítol 15 com «el con­junt de totes les
persones, mercaderies i interrela­cions mo­netàries impli­cades en els
processos de consum».

**1. Dinàmica pròpia de la societat utilitària‑consumidora**

Com es desprèn de l'anàlisi dels cicles mercan­tils efec­tuada en el
capítol 8, la societat utilitària-productiva (o cicle de la producció,
segons terminologia mercomètrica), pro­dueix merca­deries **no
finites**, i paga **salaris** a les forces de producció que intervenen
en el procés de producció.

Aquestes mercaderies no finites produïdes tenen diverses destinacions,
segons les seves característiques:

a\) Unes, les mercaderies no finites i no finibles per raó de la seva
quantitat, romanen en el cicle de la pro­ducció, per a continuar essent
transformades.

b\) Unes altres, les mercaderies no finites i no finibles per raó de la
seva naturalesa (això és: les mercade­ries inver­si­ves), roma­nen també
en el cicle de la produc­ció, però no per a conti­nuar essent
transforma­des, sinó per a servir com a instru­ments en els proces­sos
de producció.

c\) Finalment, una tercera categoria de mercaderies no fini­tes, les
mercaderies no finites però finibles, en poder dels comer­ços i
indústries al detall, està desti­nada a passar al cicle del consum, a la
societat uti­litària‑consumidora: això és, està destinada a ser venuda
als consumidors.

Així doncs, els processos de consum, propis de la socie­tat
utilitària-consumidora, són única i exclusivament els de co­mpra­venda
de mercaderies **finites** (**per comprades**) entre detallistes i
consumidors.

Pel que acabem de dir, es pot veure que la societat
uti­litària-productiva està abocada i orientada a la societat
uti­litària-consu­mido­ra, −ja sigui directament (en el cas de les
mercaderies no‑finites i no finibles per raó de quantitat, i en el cas
de les mercaderies no‑fi­nites pero finibles), ja sigui indirectament
(en el cas de les mercade­ries inversives). Tota mercaderia produïda en
la societat utilitària productiva ho és per a anar a parar, més o menys
directament o indirecta­ment, més tard o més d'hora, més o menys
transformada, a la societat utilitària-consumidora. I així, és el consum
el que dóna a la producció un sentit humanis­ta al servei de les
persones. I és el consum el que acaba, **fineix**, tot procés mercantil.

El consum, doncs, no és sinó la darrera etapa de la pro­du­cció, la que
tanca el cicle: un cop una mercaderia és adqui­rida per un consumidor,
aquesta mercaderia esdevé **finita**, i la seva vida mercantil s'aca­ba,
començant per a ella una vida d'ús personal, al servei de les
necessitats utilitàries de la persona que l'ha adquirida.

Malgrat, però, que el consum sigui el fi i la finalitat natural de la
producció, cal separar molt bé la societat uti­litària-produc­tiva i la
societat utilitària-consumidora, per­què són, en realitat, molt
di­ferents quant a composició, interes­sos, característi­ques..., i el
polític ha de tenir sempre pre­sents aquestes dife­rències.

**2. Composició de la societat utilitària‑consumidora**

Mentre que la societat utilitària‑productiva és excloent −no­més s'hi
compten els professionals utilitaris−, la socie­tat
uti­litària-consumidora és totalitzant: engloba tots els membres de la
comunitat imperial, sense excepció.

Efectivament, totes les persones pertanyents a l'imperi consu­meixen,
segons dues possibles modalitats.

En primer lloc, hi ha els productors‑consumidors: són els profes­sionals
utilitaris, que realitzen el seu consum a través d'un poder de compra de
doble origen:

a\) d'origen salarial‑privat, remuneració de la seva parti­ci­pació
activa en la societat utilitària-productiva;

b\) d'origen financer‑comunitari, en virtut de l'Estatut Gene­ral i,
ocasionalment, de l'Estatut Utilitari.

En segon lloc, hi ha els simples consumidors, que no pertan­yen a la
societat utilitària-productiva, però sí a la utilitària‑con­sumido­ra.
Els simples consumidors són:

a\) els professionals i col·lectivitats liberals, que gau­dei­xen única i
exclusivament d'un poder de compra per a consum d'origen
financer-comunitari, en virtut de llur Estatut Libe­ral;

b\) els individus sense professió, així com les famílies
(inde­pen­dentment del ingressos particulars de cada un dels seus
mem­bres), que gaudeixen també d'un poder de compra per a consum
d'origen financer‑co­munita­ri, en virtut de l'Estatut General.

**3. Protecció i responsabilització dels consumidors**

El consum és un dret que tenen tots els ciutadans de l'imperi, pel sol
fet d'haver-hi nascut o/i viure-hi.

Per a protegir de manera efectiva aquest dret, no cal sinó, en pri­mer
lloc, protegir la societat utilitària-producti­va, que, com sabem, és la
que produeix els béns destinats al consum: aquesta protecció és la que
hem indicat en el capí­tol 15; i, en segon lloc, donar gratuïtament a
tota la població el diner financer per a consum que necessita, en
funció, del seu estatut social‑financer (com hem vist en el capítol 14).

Aquests dos senzills mecanismes són suficients per a assegu­rar, de
moment, un consum bàsic mínim per a tots els membres de la comunitat
imperial.

Però el consum, com qualsevol altre acte monetari, vol la seva immediata
i total personalització i responsabilització. La societat
utilitària‑consumidora és tan simple, que no necessita cap legislació
específica, com no sigui la molt general i fona­mental que tota
transacció (compra-venda de mercaderia finita entre un detallista i un
consumidor) sigui efectuada per factura-xec pro‑telemàtica, i a través,
exclu­sivament, d'un compte co­rrent d'estalvi de consum obert en una
Caixa d'Estalvis: tota persona tindrà un, i només un, d'aquests comptes
corrents.

Només en un cas caldrà una legislació mínima dels actes de consum, i és
el cas de les col·lectivitats liberals: com ja hem vist anteriorment,
per tal d'evitar la corrupció en la gestió dels seus pressupostos, les
institucions liberals hauran de comptar, per llei, amb un cap de
compres, únic responsa­ble davant la Justícia de l'administració del
pressupost.

**4. Consum i consumisme**

La societat utilitària-consumidora, que realitza actes de com­pra-­venda
de mercaderies de consum, té com a finalitat la realit­zació del
**consum real**, **material**: aquest ja no és un procés
mercant‑monetari, sinó un acte íntim i personal, socialment
**alliberador**, de cada consu­midor.

Efectivament, podem descriure el consum real com el procés con­sistent
en l'absorció de béns utilitaris per a la seva transfor­mació en
vitalitat corporal‑anímica o/i en vivèn­cies espiri­tuals‑culturals. El
consum satisfà les necessitats utilitàries de l'home, però per això
mateix l'allibera, el deixa lliure per a dedicar‑se a activitats d'ordre
superior al purament utilitari. Consum equival, per a nosaltres, a
soste­niment i promoció del propi ésser de cada persona, indivi­dual,
col·lectiva, ètnica...

El consum, com a fet vitalment necessari i socialment allibe­rador, cal
que sigui potenciat al màxim. Busquem l'obtenció d'una producció màxima
en quantitat i òptima en qualitat, per a gaudir d'un consum també màxim
i òptim; això no té perquè significar, necessàriament, ni consumisme
estúpid, ni desenrot­llisme cec i il·limitat, sempre que es respectin
les següents condicions:

a\) Que el consum no esti­gui manipulat. Aquesta és la base del
consumisme: les empreses més potents despe­nen grans quan­titats de
diners en una publicitat absur­da i manipula­dora, amb l'objecte de fer
consumir a la gent allò que realment no necessita o no desitja. La
reforma dels siste­mes publicitaris que hem proposat (capítol 15) serà
la garantia més eficaç contra aquest consumisme.

b\) Que la producció no sigui antiecològica. Com ja hem dit, es donaran
lleis mínimes d'estratègia ecològica, que cada gremi haurà d'adap­tar a
la seva especialitat produc­tiva (capítol 15).

Assegurades aquestes dues condicions, creiem que no és cap bogeria la
idea d'un consum màxim en quantitat i òptim en qualitat per a tots els
membres de la comunitat imperial. L'apa­rició contínua de **noves**
ne­cessitats és una de les carac­terístiques més peculiars de l'espècie
hu­mana, que fa d'ella una espècie en constant evolució cultural, sempre
oberta a nous horitzons i noves perspectives: aquí rau tot progrés, tant
tecnològic-produc­tiu com social‑alliberador. Per això, no som
partidaris de la idea de creixement zero. Per a nosal­tres, l'objectiu
prio­ritari és la superació dels escandalo­sos desequilibris existents
entre els nivells de consum de les diferents capes de població i dels
dife­rents blocs de països. I, a partir d'aquí, potenciar al màxim tant
la producció com el consum, sempre dintre de les dues estratè­gies
mínimes apuntades anteriorment.

**Capítol 18. LA UTOPIA LLIBERTÀRIA**

Al llarg d'aquesta Tercera Part, hem volgut posar unes bases fer­mes,
assentar uns fonaments sòlids per a la constru­cció d'una societat més
equilibrada, més huma­na, més satis­factòria per a tots i cadas­cun dels
seus membres.

Podríem resumir el conjunt de propostes presentades en tres apartats:

1.Lliure mercat clar i lliure societat transparent: això és,

a\) Un únic instrument monetari legal, la factura-xec pro‑te­lemà­tica,
exhaustivament informativa i clarifi­ca­dora de tots els actes monetaris
esdevinguts en cada espai‑temps impe­rial considerat;

b\) Imperialització de tota la infor­mació estadís­tica-analí­tica
proporcionada per la xarxa monetària telemàti­ca;

c\) Rígida separació entre la societat utilitària i la so­cietat
libe­ral, controlada a través de mecanismes monetaris;

d\) Llibertat mercantil responsable, dintre de les lleis mí­ni­mes
esta­blertes per l'Estat i desenvo­lupades per cada gremi;

e\) Llibertat liberal responsable, dintre de les lleis míni­mes
establertes per l'Estat i les normes deontològiques esta­blertes per
cada col·le­gi.

2\. Dialèctica entre *arquia* i anarquia: això és, establiment
d'es­tructures *àrquiques* (polítiques, justicials i cíviques) fortes,
però responsables a fi de mandat i constitucional­ment limita­des.

3\. Dialèctica entre bé comú i bé privat: això és, l'establi­ment
d'estructures utilitàries que respectin les lliures inicia­tiva i
propie­tat privada, però que alhora assegurin, a través de la
solidaritat comunitària, la satisfacció de les necessitats uti­litàries
de totes les persones amb un poder de compra insufi­cient.

A partir d'aquestes realitats socials mínimes, és possi­ble de comen­çar
a fixar‑nos objectius de més abast, projectes més alliberadors. És
possible de començar a pensar com dur a la pràctica els ideals i les
utopies més bells del gènere humà: la llibertat, la justícia, la pau,
l'harmonia, l'equitat...

Totes aquestes nobles aspiracions són avui dia sostingu­des per
mul­titud de moviments socials i polítics: pacifisme, ecologis­me,
no‑violència, socialisme llibertari... Però resta­ran sempre en el
terreny de l'utòpic‑irrealitzable mentre no parteixin de la base d'unes
estruc­tures socials radi­calment diferents de les ac­tuals.

**1. Estructures opressores i estructures llibertàries**

La hipòtesi de treball que sostenim referent a la societat i a la seva
evolució participa del materialisme històric de Marx. Efec­tivament,
sostenim que, en la vida i evolució de les societats, existeixen unes
estructures de base que con­dicionen tota la resta de l'edifici social.

Per a Marx, aquestes estructures s'identificaven amb les relacions de
producció; no volem pas negar‑ho, però afe­gim que hi ha una altra
estructura, potser encara més determi­nant, a la qual ningú no ha fet
mai atenció, però que pot constituir un desllorigador molt eficaç de
tots els proces­sos socials: ens refe­rim a l'estructura monetària.

En l'actualitat, tant la societat anomenada capitalista com l'anomenada
comunista, comparteixen el mateix tipus d'estruc­tura monetària: la
moneda anònima. Tal com hem vist en el capítol 2, la moneda metàl·lica
concreta o moneda anònima és irracional i, doncs, perturba el mercat
enlloc d'ajudar‑lo a asso­lir un equilibri dinàmic. Però a més a més,
per ser anònima, im­personal i irresponsa­bilitzadora, també és
socialment pertorba­dora: és la font de tot poder sobre les persones, de
tota plutar­quia, i és l'instrument de tota corrup­ció i de tota
opressió.

La desaparició de la moneda anònima, i la seva substitu­ció per un
sistema moneta­ri omniinformatiu, omnipersona­litzant i
omniresponsabilitzador, significa l'establiment d'una estructura
monetària bàsicament clarificadora i lli­bertària, contrària
essen­cial­ment a tot poder plutàrquic, i potenciadora de les llibertats
concretes de cada persona.

Només a partir d'infraestructures llibertàries, i més con­creta­ment, de
l'estructura monetària, podran les super­estruc­tures esdevenir
alli­beradores per als ho­mes: podrà la utopia esdevenir realitzable.

No pretenem, en aquest capítol, de definir una societat utòpi­ca, ja que
aquesta, per ser lliure, és totalment imprevi­sible. Però sí que volem
donar algunes indicacions de com, sobre les estruc­tures socials
anteriorment recapitulades, poden començar a posar‑se en pràctica
algunes de les aspi­racions més sentides en els nostres temps.

**2. La societat postlògica**

Ens hem referit explícitament, en el capítol 13, a la imperia­lització
de la informació analítica‑estadística sobre mercat i societat
monetaris, obtinguda a través de la xarxa monetària telemàtica.

Però, en realitat, tot tipus d'informació, i no únicament la mone­tària,
serà imperialitzada, així com tots els seus mit­jans tècnics.
Efec­tivament, dintre del servei liberal de l'edu­cació i instrucció
perma­nents, s'iclouen totes les formes d'edició i premsa hagudes i per
haver: gràfiques, visuals, auditives, audio­visuals... Els professionals
de la premsa i l'edició seran conside­rats professionals liberals i,
doncs, els seus serveis seran gra­tuïts.

Per altra banda, la revolució informàtica fa que, actual­ment, la
tecnologia telemàtica sigui cada cop més el suport de tota transmissió,
arxiu i tractament d'informació (a través de telèfon, televisió,
tele­text, telecòpia..., bancs de dades..., ordinadors...). I ja hem dit
que aquestes tecnologies seran considerades com a servei públic i,
doncs, seran imperialitzades i d'accés gratuït. Actualment, la
telemàtica és una hiperlògica, és a dir, una exa­cerbació, una
exa­geració, una primacia absoluta dels processos lògics; però cal
arribar ràpidament a una postlògica, que no és sinó una tecnolo­gia
telemàtica a l'abast de tothom, prou evolu­cio­nada per a poder dialogar
amb l'usuari en llenguatge ordina­ri i, doncs, adaptable a qualsevol
nivell de cultura i de for­mació. Quan **tothom** pugui servir‑se de la
telemàtica amb total simpli­citat, facilitat, naturalitat i comoditat,
haurem arribat a l'era postlògica. No cal que tothom sigui entès en
lògica ni en in­formàtica; amb uns pocs especialistes n'hi ha prou.
Només cal que tothom sigui capaç d'utilitzar‑la amb lucidesa,
com­prenent que es tracta d'un mer instrument auxiliar, igual com hom
utilit­za un martell, unes tisores...

La liberalització de la informació suposa la seva lliure circu­lació,
sense cap mena de restricció, control ni censura. Cal únicament protegir
el secret professional i industrial, i la intimi­tat i privacitat de
cada persona. Fora d'això, tothom és lliure d'expressar la seva opinió
responsable, i tothom té accés a la totalitat de la informació
circulant.

La llibertat de circulació de la informació és una força molt pode­rosa
de culturalització. La informació i el saber són factors essencials i
indispensables per a l'autodesenvolupament de cada persona, de cada
societat, de cada cultura. Si es posen a disposi­ció lliure i gratuïta
de cada una d'elles, el progrés i la dinàmica originats seran
espectacu­lars.

**3. La societat ecològica**

La vida en harmonia amb la natura, el respecte de l'am­bient natu­ral,
el retorn a formes de producció artesanals que primin els criteris de
qualitat per sobre dels de quantitat, la vida en petites comunitats i la
desaparició de les ciu­tats‑monstre..., tots aquests són objectius que
només podran anar‑se assolint, de mica en mica, en el si d'una socie­tat
culta, responsable i **rica**.

Una legislació adequada, certament, hi pot fer molt. Com ja hem anunciat
en el capítol 15, a partir d'unes lleis míni­mes de l'Estat, els gremis
elaboraran estratègies ecolò­giques de produc­ció, que totes les
empreses hauran de respectar. La municipalit­zació del sòl constitueix
un instrument utilíssim de cara a una política urbanística i territorial
eficaç. Els crèdits comunitaris preferencials poden ser una arma molt
important de cara a afa­vorir estratègies de pro­ducció que es
considerin interessant: ús d'energies natu­rals, empreses de talla
reduïda, recerca de quali­tat òptima...

Ara bé, per tal que les relacions de l'home amb la natura canviïn de
sentit, passin de l'actual orientació possessiva i des­tructiva a una
orientació de respecte i admiració, cal un canvi radical de mentalitat,
que requereix temps, i que no es pot im­provisar per llei. És aquí que
les estructures socials llibertàries poden ajudar a accel·lerar el
procés. Una societat clara i trans­parent, monetàriament
responsa­bilitzada, amb molt de temps lliure, amb abundància pro­ductiva
i amb una gran soli­daritat comunitària envers els que la necessiten, és
una societat que no posa traves a les idees, als experiments socials,
que no condicio­na les mentalitats sinó que les deixa lliures i les
ajuda en les seves iniciatives, i que, per tant, promou la mutació i la
trans­formació social.

**4. La societat pacificada**

La guerra no és un fet connatural a l'home, que es de­dueixi
neces­sàriament de la seva naturalesa. Al contrari, la guerra té un
origen històric i, per tant, pot tenir també una fi històrica.

Sembla que els enfrontaments violents i organitzats entre grups hu­mans
existeixen únicament a partir del moment que existeixen pobla­cions
sedentàries amb capacitat d'acumulació de béns utilitaris (això
represen­taria, aproximadament, uns 10.000 anys abans de la nostra era).
En les zones en què, per algun motiu, sobrevé una escassedat de
recursos, pro­porcionalment a la població, s'esdevenen els primers
enfron­taments amb objecte de saquejar els rebosts dels més afavo­rits.

De totes maneres, aquestes situacions semblen més aviat excepcionals,
predominant les relacions pacífiques entre grups. Fins a l'edat dels
metalls, en què es fabriquen les primeres armes declaradament bèl·liques
(en metall), i què es posa ja de manifest una clara jerarquització
social, sembla que no es pot parlar pròpiament de guerra en tota
l'exten­sió del mot.

Amb l'aparició de la moneda anònima, comença una etapa qualitativament
diferent en la història de la guerra, ja que a l'exercici de la força
bruta s'hi afegeix l'exercici del poder subtil, molt més antillibertari
que l'altre.

Com a generalització vàlida per a totes les etapes, però, podem dir que
la guerra és sempre la resposta a una situació social de compressió
antillibertària −ja sigui aquesta res­posta espontània, o provocada i
canalitzada pels interes­sos d'un poder imperialista−. Per aquest motiu,
la desapa­rició de la moneda anònima en primer lloc, i la construcció
d'es­tructures socials llibertàries en tots els àmbits, en segon lloc,
ha de constituir el primer pas cap a una progres­siva pacifica­ció de la
societat.

En l'interior de cada imperi, la Justícia ha de jugar el paper principal
en aquesta tasca de pacificació, ja que ella, a través de la seva
actuació serena i objectiva, per omnidocu­mentada, és l'encarregada de
pacificar tots els conflictes i confrontacions que vagin sor­gint.

A nivell del concert mundial, la situació està avui dia carac­teritzada
per l'anomenat armamentisme: sota preten­sions falsa­ment
estratè­giques‑defensives, l'armamentisme en cobreix els interessos
plutàrquics i opressors dels impe­rialis­mes actuals. L'única sortida
viable per a un imperi que es vulgui escapar d'aquesta situació,
consisteix a:

1\. Reduir el propi armament al mínim indispensable;

2\. Traslladar l'actual competència en producció arma­mentís­tica a
competència en produccions socialment molt útils i tec­nològicament molt
avançades;

3\. Establir amb la resta dels imperis relacions comercials molt
llibertàries, estables i equilibrades −segons la fòrmula ex­plicitada en
el capítol 15−.

**5. El socialisme anàrquic**

Molt més enllà encara que els ideals fins aquí es­mentats, estan els
ideals del socialisme anàrquic: la desaparició de qualse­vol mena
d'*ar­quia* o comanda­ment social, i la desapa­rició de qualsevol
diferència de riquesa i prestigi social entre les perso­nes.

De moment, aquests dos ideals romanen encara en el terreny de l'utòpic
irrealitzable, ja que impliquen uns canvis molt pro­funds, no només en
les estructures socials, sinó fins i tot en les mateixes estruc­tures
genètiques‑hereditàries de l'home.

De totes maneres, nosaltres hem proposat dues mesures fonamentals que
van precisament en aquesta línia: primer, la reducció i limitació
constitucionals de tota *arquia*; segon, la distribució de finances al
consum per a tots els ciutadans, equi­ta­tivament, segons les seves
necessitats materials més peremptò­ries, i amb una igualtat total
d'accés als recursos culturals.

No volem fer de profetes, però creiem que aquestes mesu­res poden
constituir una base ferma a partir de la qual la societat pot anar
evo­lucionant cada cop més llibertària­ment: els punts d'arribada
d'aquesta evolució, són insospita­bles i inimaginables.

**Capítol 19. LA SOCIETAT TRANSCEN­DENT**

Tot el que, en aquesta Tercera Part, hem anat dient fins ara, pot
incloure's, grosso modo, dintre del que s'anomena «qualitat de vida», ja
que ens hem refe­rit sempre a una possible millora de les condicions,
tant materials com cul­turals, ambientals com socials o psicològiques,
de la vida de l'home. En una paraula, ens hem limitat a la dimensió
feno­mènica de la vida humana. Però, més enllà, hi ha una altra
dimensió, de la qual volem tractar en aquest darrer capítol.

**1. Fenomen i noümen**[^26]

Més enllà del fenomen, de l'aparença sensible, experi­men­table a través
dels sentits i expressable a través de la parla, hi ha una altra
dimensió, pròpia exclusivament de l'ho­me: el noümen, inexperimenta­ble
sensiblement, perquè ens és donat en esperit pur, inexpressable per la
parla perquè és inconceptualitzable i inefable.

El noümen, ningú no sap què és; només sabem que s'ex­pe­rimenta en la
intimitat més pregona del propi ésser, de manera totalment gratuïta, com
a fulgurància ètica‑transcen­dent, és a dir, com un llampec que travessa
tot l'ésser, elevant‑lo a regions desconegudes i omplint de sentit
vivent tota la seva vida.

D'aquestes fulguràncies se'n deriven la joia de viure −la felicitat−, la
descoberta d'un mateix i de l'altre com a ésser amb un valor immens, amb
una singularitat irreducti­ble; i en neix la comunió íntima amb la
persona de l'altre.

Ara bé, en cada persona, no pot sorgir la lliure fulguràn­cia
ètica-transcendent, si no es fonamenta en la joia feno­mènica d'una
estètica prèvia; i no pot elevar‑se cap a re­gions més altes aquesta
fulgurància, si no s'alimenta d'u­nes més altes i extenses joies
estètiques.

**2. La societat transcendent**

Les persones, considerades en la seva dimensió noümèni­ca,
ètica-transcendent, formen en conjunt la societat trans­cendent.

Es fàcil de comprendre que d'ella en forma part tothom que lliure­ment
ho vol: tota persona nascuda és capaç d'expe­riència noümènica; només
cal que l'accepti.

També és fàcil de comprendre que les activitats concretes a través de
les quals pot expressar‑se fenomènicament la vivència noümènica: actes i
gestos d'amor, d'ajut desinte­ressat al proïs­me,... no poden ser
retribuïdes materialment sense trair el seu mateix esperit. Per això, la
societat trans­cendent, com a tal, és radicalment amonetària. En ella,
res no es compra ni es ven.

Com és evident, dintre de la vida transcendent de cada perso­na, no s'hi
pot posar absolutament ningú, i molt menys l'Estat. El camp d'acció del
polític és estrictament fenomè­nic: ell només pot incidir sobre la
societat fenomènica, que comprèn la societat utilitària i la societat
liberal. El polític, mai no pot prometre al poble la felicitat, per­què
aquesta és una qüestió íntima de cada persona i de la seva vida
ètica-transcendent; en canvi, sí que pot aspirar a resoldre moltes de
les causes fenomèniques de moltes penalitats humanes.

Cap legislació, doncs, no és possible en la societat trans­cen­dent;
l'única cosa que cal demanar i constitucionalitzar, és la tolerància i
el respecte pràctic a la singularitat i dignitat de cada persona.

**3. Llibertats fenomèniques i llibertat noümènica**

Moltes vegades, però, quan les condicions socials‑fe­nomèni­ques
imperants són antillibertàries, impedeixen que la vida noümènica de cada
persona s'expressi lliure­ment, es converteixi en acció i vida
fenomènica. Fins i tot, condi­cions excessivament antillibertàries poden
arribar a impedir el descobriment de la pròpia vida noümènica: això és
el que s'anomena «alienació».

Quan diem que som llibertaris, volem dir, simplement, que el nostre
objectiu és la protecció i la promoció de totes les con­cretes
llibertats fenomèniques hagudes i per haver, per tal que pugui
realitzar-se sense entrebancs l'emergència de la concreta llibertat
noümènica de cada persona, i la seva lliure expressió fenomènica.

Les concretes llibertats fenomèniques cultivades pel polític en la vida
diària −utilitària i liberal−, crearan les condicions
estructurals‑fenomèniques que, lluny de deter­minar la vida
transcendent, l'alli­beraran en la pràctica dels seus condicionants
fenomènics negatius; i constituiran el fona­ment estètic del lliure
desenvolupament de la llibertat ètica-transcendent en la intimitat de
cada persona i en la comunió de totes les persones.

**IV PART**

**UNA HIPÒTESI**

**DE TREBALL**

**SOBRE EL MERCAT**

**INTRODUCCIÓ**

Hem assenyalat ja diverses vegades, al llarg d'aquest assaig, que la
factura-xec pro-telemàtica és l'instrument indispensable per a fer
possible la conversió de la mercolo­gia en una «ciència» experimental
−ja que només a través d'ella podem obtenir una mercometria seriosa i
exhausti­va−.

A partir de la implantació de la factura‑xec, serà possi­ble, en la
comunitat imperial que així ho hagi fet, de con­trastar
experi­mentalment qualsevol hipòtesi de treball o model explicatiu sobre
el mercat que hom hagi proposat.

En aquesta Quarta Part, volem avançar una hipòtesi de tre­ball sobre el
mercat, que serà fàcilment contrastable per la simple aplicació de la
factura‑xec pro‑telemàtica en un mercat conjunt qualsevol, i durant un
període de temps suficient −pot­ser uns 10 anys?−.

Ens interessa molt de posar a prova aquesta hipòtesi, perquè en cas de
confirmar‑se donaria un recolzament molt gran a la viabilitat de tot el
programa social plantejat en la Tercera Part: efectivament, la hipòtesi
tracta de l'existèn­cia, en el mercat lliure, d'un bé comú mercantil que
po­dria ser fàcilment repartit, sota forma de diner, entre tots els
mem­bres de la comunitat imperial.

**Capítol 20. ENUNCIAT DE LA HIPÒTE­SI**

**1. Enunciat general**

Per a situar‑nos ràpidament en el tema, donarem primera­ment un enunciat
molt general, molt intuïtiu, molt poc rigo­rós, de la hipòtesi de
treball que més endavant intentarem de forma­litzar.

Diem que, de l'utilitarisme canviari‑monetari −és a dir, del **lliure**
mercat monetari−, que és **privat**, en sorgeix, per la rica i
**lliure** interconnexió en ell de les vocacions, associa­cions,
em­preses, inven­cions..., en un espai‑temps cultural donat, un nou
utilitarisme que és **comunitari**.

**2. Precisions**

Cal que precisem el que acabem de dir. Què entenem per un nou
uti­litarisme comunitari?

Ja hem definit, en el primer capítol (I Part) d'aquest assaig, el terme
«utilitarisme»: és «el sistema de producció i distribució dels béns
utilitaris».

Actualment, l'utilitarisme humà, en les societats més avança­des, pren
forma de mercat monetari privat.

En tot utilitarisme podem distingir dos subconjunts com­ple­mentaris,
que anomenarem «producció» i «hisenda», i que defini­rem, de manera
també intuïtiva, com segueix:

**Producció** és l'esforç d'uns agents productius o forces de producció
per l'obtenció de béns utilitaris; i és també el resultat d'aquest
esforç, és a dir, els mateixos béns utilitaris produïts −que en el cas
d'un utilitarisme mercant s'anomenen mercade­ries produïdes−. La
pro­ducció és doncs un procés, però també el resultat d'aquest procés.
Per a la nostra hipòtesi de treball, el sentit que donem al terme
produc­ció és el segon, el sentit de **resultat**.

**Hisenda** és l'acció dels anteriors agents productius o forces de
producció sobre els béns utilitaris prèviament i realment produïts. En
el cas més senzill, aquesta acció és limita al **con­sum**, però en el
cas de l'utilitarisme mercan­til, l'acció hisendís­tica és summament
complexa. Com es veu, la hisenda és també un procés, complementari del
pro­cés de producció. Ara bé, en un utilitarisme mercantil, la hisenda
només pot realitzar‑se per la mediació d'una retri­bució monetària dels
agents de producció, anomenada «sala­ri». Cap agent de producció no pot
actuar sobre cap bé utilitari produït si no gaudeix d'un poder de compra
fruit de la retribució monetària del seu esforç productiu previ. De
manera que també el concepte d'hisenda té dues accepcions: una de
procés, d'acció; i una altra de con­dició prèvia a la realització
d'aquesta acció. També en aquest cas ens inte­ressa únicament la segona
accepció.

Així, resumint, entendrem per **producció**, «el conjunt del béns
utilitaris produït», i per **hisenda**, «el conjunt de les retri­bucions
pagades als agents de producció».

Entre producció i hisenda s'estableix una relació que pot ser
d'equilibri o de desequilibri. Quan tota activitat producti­va és
realment retribuïda, i per tant tota la producció pot ser converti­da en
objecte d'hisenda activa, llavors l'utilita­risme està en equilibri.
Quan no és així, quan els agents de pro­ducció estan subretribuïts o
superretribuïts en relació a la producció real­ment existent, llavors
l'utilitarisme està en una situació de dese­quili­bri.

Doncs bé, quan parlem d'un nou utilitarisme comunita­ri ens refe­rim,
simplement, a l'existència, dins l'utilitarisme privat actual, d'unes
forces de producció comunitàries −és a dir, que no són les
tradicionalment privades de tre­ball, capital, empresa i invent−.

­Segons la nostra hipòtesi, aquestes forces de producció inter­venen
efectivament en el procés de la producció, però no són retribuïdes pel
mercat actual.

I no és que es tracti d'un misteri ni d'unes forces fantas­ma: es
tracta, senzillament, de dimensions comunitàries del procés productiu:
la llibertat, la pau, la cultura acumula­da..., són con­secucions
comunitàries que eleven el rendi­ment dels proces­sos productius, de
manera natural i espontània.

Però si aquestes forces, realment actuants, no són retri­buïdes de cap
manera, tampoc no poden participar en el procés hisen­dístic. Llavors
ens trobem en una situació de desequilibri per subretribució, per
hisenda escassa.

La demostració palpable d'aquest desequilibri està consti­tuïda, al
nostre entendre, per l'existència d'excedents de produc­ció mercantil,
és a dir, d'una quantitat de producció que no pot ser absorbida, que no
pot esdevenir objecte hisendístic, per manca de poder de compra, és a
dir, per causa de la insuficièn­cia d'hisenda.

Si aquests agents productius comunitaris no són retribuïts
hisen­dísticament, és degut en part al fet que no són prou cone­guts com
a tals; però, sobretot, és degut a que no poden ser, de cap de les
maneres, mesurats amb exactitud dins del sistema monetari actual.

La reforma monetària que hem proposat és l'única mane­ra d'arribar a
verificar l'existència o no d'aquestes forces i, en cas que existeixin,
de mesurar llur aportació real, en funció de la qual podran ser
retribuïdes.

**Capítol 21. ANTECEDENTS I CONFIRMACIONS EM­PÍRIQUES**

**1. Antecedents**

La hipòtesi d'un utilitarisme comunitari o d'un bé comú mercantil no és,
de fet, cap novetat.

Estudis acurats podrien potser demostrar que ja Plató intuí, d'algu­na
manera, la possibilitat de la repartició d'una riquesa comunitària,
present en el mercat privat.

El mateix Marx, quan formulà el concepte de plusvà­lua, n'estava sobre
la pista. Però ell es limità a l'anàlisi dels proces­sos
micromer­cantils, mentre que el bé comú mercan­til única­ment pot ser
copsat en una visió macromer­can­til.

Però quan els economistes actuals parlen de factor resi­dual de mercat,
és evident que estan tocant de ple el tema. Per **factor residual**
s'entèn un factor de producció que expli­ca tota aquella part de
producció que no pot ser explica­da per recurs als clàssics factors de
producció. Aquesta part és tant més elevada com més avançat
tecnològicament i cultu­ralment, està un país. Se sol, per tant,
identificar el factor residual amb el nivell de desenvolupament educatiu
i tecnològic d'una comunitat geopolí­tica donada.

Ara bé, els intents de quantificació rigorosa del factor resi­dual han
fracassat sempre, degut a la manca d'un instru­ment de mesura adequat.

La nostra modesta pretensió és d'oferir l'instrument de mesu­ra dels
fenòmens elementals de mercat i societat mone­taris, que permetrà de
formular rigorosament la hipòtesi i de poder‑la confirmar o infirmar
expe­rimentalment.

**2. Confirmacions empíriques**

A més dels precedents teòrics de la hipòtesi del bé comú mercantil que
acabem d'esmentar, tal hipòtesi compta amb una base empírica de fets,
evidents als ulls de l'observador més poc preparat, que en
consti­tueixen una demostració gairebé palpable, que li confereixen un
alt grau de probabili­tat, independentment de la necessària
experimentació pro-científica.

Ens referim, fonamentalment, a tres grans fets, d'abast i extensió
enormes en el nostre segle, i sobretot en els països més progressivament
industrialitzats:

1\. L'existència real, en els mercats, d'excedents de produc­ció en grans
quantitats, invendibles per manca de poder de com­pra −tant per part de
les empreses, com per part dels consu­midors, tant per part dels països
desenvolupats com per part dels més pobres−.

2\. El vertiginós creixement del deute públic de tots els Estats
contemporanis.

Aquest deute públic no és altra cosa que l'apropiació del bé comú per
part de l'Estat: consisteix en la invenció, per part de cada Estat i del
seu Banc Central, d'un poder de compra que servirà per fer front a les
necessitats pres­supostàries, però que està basat en les capacitats
producti­ves reals de la total comunitat geopo­lítica −perquè, si no fos
així, ja faria molt de temps que totes aquestes comuni­tats, amb
elevadís­sims deu­tes públics dels seus Estats, estarien en fallida
to­tal−.

3\. L'enriquiment fabulós dels banquers i de les multina­cio­nals. Tant
els uns com les altres tenen també la capacitat, no con­trolada per
ningú, d'inventar poder de compra, per múlti­ples sistemes. Aquesta
invenció també aprofita la sobrea­bundància productiva de la comunitat
geopolítica −deguda a la no retribució dels agents de producció
comunitaris−, però mol­tes vega­des arriba a sobrepas­sar‑la, conduint
així tota la co­munitat a situacions de crisi que només perjudiquen els
pro­ductors petits o mitjans i els consumidors, i amb les quals aquests
grans taurons de les finances fan el seu agost.

D'aquests tres fets esmentats, el primer constitueix una de­mostració
del bé comú mercantil a nivell de la producció.

Els altres dos són clarament demostracions a nivell de la hisenda: la
retribució legítimament deguda a les forces de pro­ducció comunitària és
desviada i apropiada pels pressu­postos estatals i pels beneficis de
bancs i multinacionals. Però com que el coneixement del bé comú
mercantil no és perfecte, aquesta desviació, a més de ser injusta en la
majo­ria dels casos, és també imperfecta, per excés o per dèficit, i
crea desequilibris coneguts com a crisis d'inflació i defla­ció.

**Capítol 22. FORMULACIÓ DE LA HIPÒTESI**

**1. Formulació general**

Passem ara a una matematització rudimentària −i en absolut defini­tiva−
de la hipòtesi de l'uti­litarisme comunitari o bé comú mercantil.

Els dos sectors o subconjunts complementaris que inte­gren el mer­cat
són, com ja hem dit, pro­ducció i hi­sen­da.

Si volem incloure'ls en una formulació matemàtica, caldrà ara que els
definim de manera rigorosa i, sobretot, que els fem comparables, que els
homogeneïtzem. Ambdues condicions poden acomplir‑se mit­jançant el
recurs a les unitats monetàries. Si expressem tant la produc­ció com la
hisenda en forma de variables mesurades monetàriament, no hi haurà cap
problema.

Ens apareix així la següent redefinició:

**Producció** és «la suma total dels preus de venda elemen­tals de totes
les mercaderies realment produïdes», sim­plificant, «suma total de
valors precio‑mercantils elemen­tals». La re­presentarem pel senyal
«P~u~».

**Hisenda** és «la suma total de les retribucions monetàries elementals
als agents de producció que intervenen en el mer­cat», simplificant,
«suma total de valors salario‑mer­cantils elementals». La representa­rem
pel senyal «H~u~».

Dins de la hisenda, ens caldrà fer una distinció. En l'ac­tua­litat,
només es retribueixen, dins el mercat, les forces de pro­ducció
priva­des (treball, capital, empresa i invent). Po­dem dir, doncs, que
la hisenda actual és una hisenda priva­da. (Senyal: «H~pu~»). Però,
segons la nostra hipòtesi, exis­teixen també unes forces de producció
comunità­ries; llur hipotètica retribució constituïria una hisenda
comunitària. (Senyal: «H~ku~»).

Ara ja hem definit i senyalitzat tots els elements de la hipòte­si.
Podem passar a la seva matematització, molt general:

En primer lloc, definim un utilitarisme equilibrat com aquell en el qual
producció i hisenda s'igualen. Això pot expressar‑se així:

P~u~

── = 1 Fórmula de l'utilitarisme equili­brat

H~u~

En segon lloc, sabem que l'utilitarisme actual no és equi­librat, perquè
hi ha unes forces de producció comunitàries no retribuïdes
hisendísticament, i perquè, a la vegada, la hisenda que correspon a
aquestes forces comunitàries és desviada, sense mesura i sense control,
cap a sectors socials privilegiats (el senyal d'aquesta hisenda
comunitària apropia­da sense mesura ni control serà «?»).

El desequilibri de l'utilitarisme actual l'expressarem:

P~u~

────  1 Fórmula de l'utilitarisme desequilibrat actual

H~pu~ + ?

En tercer lloc, és ben evident que, si el que volem és un utilitarisme
equilibrat, només cal que mesurem amb exac­titud l'aportació de les
forces de producció comunitàries, i que creem la hisenda comunitària
exactament corresponent.

P~u~

─── &gt; 1 Això és, les forces productores privades no

H~pu~ expliquen per elles soles la producció total

P~u~ ‑ H~pu~ = H~ku~ Cal doncs postular unes forces producto­res

> comunitàries que, mesurades monetària­ment, són iguals
>
> a la diferència entre pro­ducció total i hisen­da priva­da.

P~u~

───── = 1 L'equilibri s'aconseguirà creant la hisenda

H~pu~ + H~ku~ comunitària complementària de la hisenda privada, que

> constitueixi la retri­bu­ció adequa­da de les forces de produc­ció
> comu­nitàries.

**2. Invenció de diner**

Hem utilitzat ja diverses vegades l'expressió «crear una hisen­da
comunitària». Què volem dir amb això? Simple­ment, volem dir que hom pot
**inventar** la massa monetària corres­po­nent a la diferència entre
P~u~ i H~pu~, sense que això pertorbi el mercat, ans al contrari,
l'equilibri.

Nosaltres proposem que aquesta invenció sigui feta per l'Es­tat, com a
gerent de la total comunitat geopolítica, i que la massa monetària
obtinguda sigui repartida de manera equitativa entre tots els membres
d'aquesta comunitat.

Inventar diner no és cap cosa de l'altre món: Banc Cen­tral i Bancs
privats ho fan contínuament sense que ningú no se n'es­tranyi, i a més a
més sense cap control eficaç. La nostra propos­ta és doncs únicament de
substituir l'actual invenció dispersa i incontrolada de diner, per una
invenció centralitzada, mesurada i controlada,

**** que comptarà amb la garantia real dels excedents con­crets de
pro­du­cció mercantil;

**** que comptarà amb la garantia subsidiària dels exce­dents −o saldos
posi­tius− de tots els comptes co­rrents a la vista de la comunitat, els
quals hauran estat imperia­litzats;

**** i que es distribuirà equitativament entre tots els mem­bres de la
comunitat geopolí­tica, ja que la massa monetà­ria inven­tada es
considera com la retribució merescu­da d'unes forces de producció
comunitàries.

El més gran avantatge d'aquest procediment d'invenció de diner, és que
la massa monetària inventada, com que ha estat prèviament mesu­rada com
a diferència entre producció total i hisenda privada, consti­tueix la
hisenda comu­ni­tària exactament com­plementària de la hisenda privada:
consti­tueix el poder de compra que mancava en el mercat, per
insuficiència del poder de compra d'origen privat‑mer­cantil. Per això,
constitueix la millor garantia d'equilibri continuat i dinàmic del
mercat.

**3. Formulació detallada**

La fórmula que hem donat per a la invenció de la hisenda comu­nitària:
P~u~ ‑ H~pu~ = H~ku~, és massa general, i no ser­veix en la pràctica per
a calcular el poder de compra a inventar.

Ens cal analitzar els diversos cicles i subcicles de què es compo­sa el
mercat, per a poder arribar a formulacions detalla­des per a cada un
d'ells, que siguin realitzables en la pràctica.

Hem de recordar aquí l'anàlisi, efectuada en el capítol 8, del mercat en
dos cicles: el cicle de la producció i el cicle del con­sum; i l'anàlisi
del cicle de la producció en tres subcicles: el subcicle de la producció
corrent, el subcicle le de la producció inversiva i el subcicle dels
comerços i indús­tries al detall.

La constatació basica a efectuar, després de l'anàlisi ante­rior, és la
següent: d'entre tots els cicles i subcicles del mercat, el subcicle de
la producció corrent és el bàsic, el motor, el que alimenta tots els
altres, ja sigui directament (en el cas del subci­cle de la producció
inversiva i del subci­cle dels comerços i indústries al detall), ja
sigui indirecta­ment (a través del subcicle dels comerços i indústries
al detall, en el cas del cicle del con­sum).

Tots els valors precio‑mercantils produïts en el subcicle de la
producció corrent van a parar, o directament al subci­cle de la
producció inversiva, o indirectament al cicle del con­sum. Per això diem
que el subcicle de la producció inversiva i el cicle del consum són els
**exutoris** naturals del mercat, els lloc per on **surt** tota la
producció.

Un tercer exutori està constituït pel comerç exterior, que pot
realitzar‑se en qualsevol dels cicles o subcicles esmen­tats.

El subcicle de la producció corrent és capaç de desenvo­lu­par‑se amb
plena autonomia i autosuficiència, sempre que els seus exutoris
fun­cionin igualment bé, és a dir, absorbei­xin la producció del primer.

Igualment, la producció per a exportació funciona per ella mateixa
sempre que els importadors estrangers puguin absor­bir‑la.

La conseqüència immediata d'aquesta reflexió és la se­güent: no és
necessari que injectem hisenda comunitària en el subcicle de la
producció corrent, ni en la producció per a exportació; n'hi ha prou que
sigui injectada en els tres exu­toris esmentats, perquè en resulti
dinamitzat tot el mercat en el seu conjunt.

A partir d'aquí, podem substituir la fórmula general per tres fórmules
particulars, més detallades i adaptades a la realitat del mercat.

**Invenció d'hisenda comunitària en el subcicle de la pro­duc­ció
inversiva** (Senyalètica pròpia d'aquest subcicle: «I»; crèdit a la
inversió: «c»)

P~Iu~ - H~pIu~ = H~kIu~ = c

Aquesta hisenda comunitària inversiva (H~kIu~) l'anome­nem «crèdit
comunitari a la inversió»: es pot concedir a totes les empreses amb
necessitats inversives que demostrin la seva eficà­cia productiva, o a
tots els qui vulguin crear una nova empresa i ofereixin garantia d'èxit.

**Invenció d'hisenda comunitària en el cicle del consum**

(Sen­yalètica pròpia d'aquest cicle: «C»; finances al consum: «f»)

P~Cu~ - H~pCu~ = H~kCu~ = f

Aquesta hisenda comunitària de consum (H~kCu~) l'ano­menem «finances al
consum», i es pot atorgar a fons perdut a tots els membres de la
comunitat geopolítica, en funció de les seves necessitats diferencials
com a consumidors.

En els dos casos anteriors, el càlcul de la hisenda priva­da (inversiva
o de consum) és un càlcul complex que aquí no de­senvoluparem. Diguem
únicament que en el concepte d'hisenda privada s'han d'incloure tant el
poder de compra disponible procedent de l'exercici considerat, com el
poder de compra disponible acumulat d'exercicis anteriors.

**Invenció d'hisenda comunitària en el comerç exterior**

(Senyalètica pròpia: exportacions, «E»; importacions, «J»)

E~u~ + (c + f)~E~

Si ─────── = 1, llavors

J~u~ + (c + f)~J~

( c + f )~E~ = \[J~u~ + (c + f)~J~ \] - E~u~

(Recordem que, en el comerç exterior, les unitats mo­netàries emprades
seran sempre les del país estranger, o les convingudes segons tractat,
però mai les pròpies unitats monetà­ries).

La hisenda comunitària exterior, doncs, és constituïda tant per crèdits
com per finances, però sempre dins del marc d'un equilibri unitari entre
total d'importacions i total d'ex­portacions.

**Capítol 23. POSSIBILITATS EN CAS DE CONFIRMACIÓ **

> **DE LA HIPÒTESI**

La reforma monetària que hem proposat en la Primera Part d'aquest assaig
pot tenir conseqüències de gran abast en la vida de la comunitat
geopolítica en què es realitzi: així ho hem vist a través de la Segona i
la Tercera Part.

Ara bé, la confirmació de la hipòtesi exposada en aquesta Quarta Part
afavoreix i reforça l'apli­cabilitat pràctica de les propostes socials
esmentades.

**1. El bé comú mercantil en l'actualitat**

Com ja hem indicat diverses vegades, en l'actualitat, l'hi­potètic bé
comú −això és, la hipotètica possibilitat d'inven­tar diner (poder de
compra) en funció dels excedents de produc­ció realment existents en el
mercat−, és apropiat pels Bancs i pels Estats, els únics que tenen la
capacitat −legal o consuetudinà­ria‑pràctica− d'inventar diner.

En el capítol 2, Primera Part, hem vist com aquesta capacitat s'ha anat
desenvolupant i modificant al llarg dels temps.

Ara bé, el fet que actualment no existeixi un sistema moneta­ri
informatiu i omnidocumentari, significa que ni els Bancs ni els Estats
coneixen amb exactitud el bé comú. Tot i que la informa­ció dels Estats,
i potser encara més la dels Bancs, sobre el mercat, és molt superior a
la del comú de la gent, no per això deixa de ser imperfecta i parcial.

Ens trobem, doncs, amb la següent situació: Bancs i Estats utilitzen el
bé comú mercantil de cada comunitat imperial, úni­cament en la mesura
que el coneixen o l'intuei­xen, i sempre sectorialment, cadas­cun per la
seva banda. En conseqüència, la invenció de diner que realitzen,
−deixant de banda que pugui ser injusta− és sempre dese­quilibrado­ra,
perquè:

a\) no és global i integrada a nivell de tota la comunitat impe­rial,
sinó sectorial, independent...;

b\) no és exacta, sinó gairebé sempre excessiva o defi­citària, provocant
així les conegudes crisis d'inflació i deflació;

c\) el poder de compra inventat no va a parar, finalment, a aquells
sectors socials on fa realment falta per tal d'equili­brar el mercat.

En resum: actualment, el bé comú mercantil és malver­sat, i està
totalment desprotegit. Canviar aquesta situació, però, és molt fàcil.

**2. El bé comú mercantil en règim de factura‑xec**

La simple posta en marxa d'un sistema mone­tari a base de la
factu­ra‑xec pro‑telemàtica, és la base, alhora, de:

1\. La confirmació o infirmació de la hipòtesi del bé comú mer­cantil:
només cal, a partir de les dades exactes propor­ciona­des per
l'omni­comptabilitat analí­tica-estadística, realitzar els càlculs
oportuns; de totes maneres, aquesta confirmació o infirmació no pot ser
imme­diata, sinó que haurà d'estar precedida d'un període més o menys
llarg de promoció de les lliber­tats socials i mercantils necessà­ries
perquè el bé comú sorgeixi amb espontaneïtat i fluïde­sa, amb tota la
seva potèn­cia. Si, al llarg del temps, el bé comú es mostra persistent,
constant i, millor encara, creixent, llavors hom podrà donar per
confirmada la seva exis­tència.

2\. I, en cas de confirmació, el seu coneixement exacte, precís i global,
juntament amb el coneixement dels sectors socials cap als quals és més
oportú i beneficiós de canalit­zar la invenció de diner corresponent.
Aquest coneixement del bé comú mercantil és la plataforma d'una nova
sèrie d'actuacions socials molt riques en possibilitats, com veurem a
continua­ció.

**3. Imperialització del bé comú mercantil**

Segons la nostra hipòtesi, el bé comú mercantil consisteix en
l'e­xistència, en el mercat, d'uns excedents de producció deguts a
l'actua­ció d'unes forces de producció comunità­ries no remunera­des pel
mer­cat.

Aquestes forces de producció comunitàries no són cap miste­ri, sinó que
poden ser explicades de diferents maneres.

Una explicació factible és la que pren en consideració l'es­forç
productiu de les generacions passades, de les perso­nes que ara són al
cementiri i no cobren, mentre que nosal­tres conti­nuem aprofitant llurs
obres. Per exemple: ningú no paga royal­ties perpoder construir o
utilitzar una roda.

Una altra explicació possible és la que té en compte el nivell cultural
global d'una comunitat: la saviesa, la pau, la cultura, l'educació, el
desenvolupament tècnic, el benestar social, psi­cològic, material...,
són factors que, indirecta­ment però innega­blement, contribueixen en
gran mesura a elevar la productivitat de cada comunitat humana.

Un altre factor important a tenir en compte és la llibertat mercantil.
Com més lliurement pot organitzar‑se un mercat, major és la seva
vitalitat, i major és, doncs, la seva capacitat de generar excedent
mercantil.

No és, però, el nostre objectiu, de donar aquí una expli­cació més
rigorosa sobre l'actuació dels agents productius comu­nita­ris; ens
interessa únicament, ara, de recalcar que tots aquests factors actius no
són propietat privada de nin­gú, sinó patrimoni de tota la comunitat. És
basant‑nos en aquesta constatació que proposem la imperialització del bé
comú mercantil.

La imperialització del bé comú mercantil no significa, de cap de les
maneres, la imperialització dels excedents de producció, els quals,
evidentment, sí que són de propietat privada.

Entenem, en canvi, per imperialització del bé comú mercan­til, la
imperialització de la capacitat d'inventar diner en funció dels
excedents de producció mercantil realment existents. Això vol dir que la
comunitat imperial, a través de l'Estat, el seu gerent, és l'única amb
capacitat constitucio­nalment reconeguda d'inventar diner a partir
únicament d'excedents de producció. Com a garantia d'aquesta inven­ció,
la comunitat compta amb els excedents positius de tots els comptes
corrents a la vista, també imperialitzats.

Pel que fa als Bancs, i com ja hem dit en una altra ocasió (capítol 12),
aquests podran continuar inventant diner, però basant‑se únicament i
exclusivament en capitals i reserves pro­pis, i en capitals cedits
contractualment a ells amb tal fi; però mai basant‑se sobre els
excedents de comptes corrents a la vista.

De la imperialització del bé comú mercantil així entesa, se'n derivarà
un conjunt de possibles realitats que nosaltres anome­nem «econòmiques».

**4. Economia**

L'actuació autopolítica a partir del coneixement precís i exacte del bé
comú mercantil existent en la comunitat geopolíti­ca, l'anomenem
«economia». Etimològicament, **economia** signi­fica «repartició
equitati­va (NOMOS, ‑NOMIA), entre tots els mem­bres de la comunitat, de
la riquesa comu­nitària (OIKOS, ECO‑)».

Quan, en una comunitat imperial qualsevol, l'existència del bé comú
mercantil sigui un fet llargament experimentat i com­provat, la font de
tota riquesa comunitària, de tota mas­sa mo­netària comunitària, pot
passar a ésser únicament i exclusiva la invenció de diner comunita­ri
(per imperialit­zat) en funció dels excedents de producció mercantil.
Podrà desaparèixer, doncs, l'impost d'omnisolidaritat comunitària.

Quan, en el capítol 14, hem parlat de l'obtenció de la massa monetària
comunitària a través d'aquest impost únic, hem afegit que es podien
preveure unes mesures comple­mentàries per a augmentar aquesta massa; si
el bé comú mercantil es mostra fort i amb tendència creixent, aquestes
mesures complementàries poden passar a ser les principals, i l'impost es
pot anar reduint progressivament, fins a supres­sió total.

La massa monetària comunitària estarà, llavors, assegura­da pels
següents mecanismes:

1\. Invenció de diner comunitari en funció dels excedents de producció
inversiva realment existents en el mer­cat: aquest diner serà repartit i
reprivatitzat sota forma de crèdits comu­nitaris a la inversió a
aquelles em­preses que ho sol·licitin, amb les suficients garanties
d'eficàcia i rendibilitat.

2\. Invenció de diner comunitari en funció dels excedents de producció de
consum (mercaderies en mans dels comerços i indústries al detall)
realment existents en el mercat: aquest diner serà repartit i
reprivatitzat sota forma de finances co­munitàries al consum, segons els
Estatuts financers assenya­lats en el capítol 14.

3\. Els saldos positius de tots els comptes corrents a la vista,
imperialitzats, constituiran la garantia compta­ble‑abstracta d'aquesta
invenció de diner comunitari.

4\. Eventualment, en casos de dèficits greus en determi­nats sectors
productius, podrà procedir‑se a una con­gelació parcial i selectiva de
comptes corrents, per a creditació de tals sec­tors.

**  **

**Magdalena Grau Figueras** va néixer a Barcelona, el dia 1 de novembre
del 1959. És llicenciada en Pedagogia i Economia per la Universitat de
Barcelona i treballa al Departament d'Ensenyament de la Generalitat. Ha
estat secretària de l'Agustí Chalaux (1980-84) i és sòcia fundadora del
Centre d'Estudis Joan Bardina (1984) i de l'Escola Horace Finaly (1995).
Interessada pels models econòmics proposats per Agustí Chalaux i per les
seves possibles simulacions teòriques dins d'un sistema d'economia
global ha publicat diversos llibres i estudis, entre d'altres
*Introducció al Sistema General*, *Què és el diner?*, *Moneda telemàtica
i estratègia de mercat* i *Assaig sobre moneda, mercat i societat*.

**Agustí Chalaux de Subirà** (Sant Genis dels Agudells, 1911 -
Barcelona, 2006) va néixer el 19 de juliol de 1911 a Sant Genís dels
Agudells, un poblet rural del Collserola que acabava de ser annexionat a
la ciutat de Barcelona. Era fill d'un industrial francès, propietari
d'una fàbrica de tints del Poblenou. Mentre estudiava batxillerat a
França, al 14 anys va conèixer fortuïtament el banquer Horace Finaly,
president de la Banca de París i dels Països Baixos. Es va establir una
amistat especial entre tots dos i, durant més de deu anys, van reunir­se
periòdicament per parlar de política i economia. Es llicenciat en
Química per l'Escola de Mulhouse i va treballar a la fàbrica del seu
pare, sobretot durant els anys de la Guerra Civil, acceptat per la CNT
degut a les seves idees llibertàries. Es va exiliar a França l'any 1939
i no va poder tornar fins al 1945, gràcies a la seva nacionalitat
francesa. Ha animat nombrosos grups de discussió política i econòmica i,
des de l'any 1984 és fundador i president del Centre d'Estudis Joan
Bardina i de l'Escola Horace Finaly (1995). L'obra d'Agustí Chalaux és
fruit de més de cinquanta anys de recerca i −encara que aparentment
desordenada i sovint no escrita o perduda− ha estat estudiada i
sintetitzada en diferents documents per ell i els seus col·laboradors.

**  **

**Escola Horace Finaly **

**Economia i Societat**

[*http://www.finaly.org*](http://www.finaly.org/)

E-correu: escola.finaly@gmail.com

[^1]: Avui dia, s'utilitzen correntment els termes **Estat** o **nació**
    per a designar les comunitats organitzades políticament. Consi­derem
    que aquests termes són poc precisos; millor, radicalment
    inade­quats: Estat és només una petita part de la comunitat total,
    aquella en la qual s'ha delegat el comandament polític; nació vol
    dir simplement «grup de naixement, grup en el qual neixen els
    éssers»: es tracta doncs d'un fet natural, comú als homes i als
    animals, que no té res a veure amb l'organitza­ció política,
    específicament humana.

    Proposem d'emprar, com a alternativa, l'expressió molt més precisa
    de **comunitat geopolítica**, això és, «comunitat fixada en un
    territori determi­nat, i dotada d'uns òrgans de comanda­ment polític
    determi­nats».

[^2]: Wassily Leontief «Distribución de trabajo y renta»
    **Investiga­ción y Cien­cia**, nº 74, novembre 1982.

[^3]: J.Morgan «Des machines et des hommes: dictadure ou proléta­riat»
    **Scien­ces et Avenir** nº spécial hors série nº 45 (Traduït i
    adaptat per Hervé le Tellier, © Sunday Times Magazine, 23 d'octubre
    de 1983)

[^4]: Escrivim el terme «economia» i tots els seus derivats entre
    come­tes, sem­pre que els entenem en la seva accepció actual, ja que
    nosaltres donem a aquesta paraula, normalment, un sentit molt
    diferent, pro­per al seu sentit etimològic més originari (vegeu la
    pàgina 121 del capítol 23).

[^5]: **Universal** vol dir, etimològicament, «que vessa o aboca les
    diferents reali­tats en un únic sistema d'intercomparació».

[^6]: Tots els coneixements referents al desenvolupament d'aquest
    siste­ma de comptabilitat els devem a les investigacions de Deni­se
    Schmandt­-Besserat. Per a fer‑ne l'explicació, ens servirem del seu
    article «El primer antece­dente de la escritura», publicat a
    **Investi­ga­ción y Cien­cia**, núm. 23, de l'agost de 1978.

[^7]: En aquest cas es tracta, evidentment, de documents
    preescrip­tu­rals.

[^8]: Per **pro-científic** entenem «que permet la ciència, que està
    pen­sat de cara a la ciència» (la ciència en el sentit restringit de
    què hem parlat en la intro­ducció)

[^9]: Una **pervalència** és «un valor privilegiat» en el fenomen, això
    és, una característica, una dimensió, un aspecte... del feno­men,
    que ens interessa particularment d'observar i estu­diar.

[^10]: Establiment comptable: pot tractar-se d'un Banc de Nego­cis o
    d'una Caixa d'Estalvis. (veure capítol 12)

[^11]: Es a dir: documentació establerta amb **anterioritat** a l'inici
    de la instruc­ció.

[^12]: L'objecció que, amb aquest sistema, les grans empre­ses
    «verti­cals» paga­rien menys impostos que les molt
    espe­cialit­zades, es resol fàcilment si la llei imposa a aquestes
    grans empreses de subdividir-se en seccions de tal mane­ra que el
    pas de mercade­ries d'una sec­ció a l'altra com­porti el paga­ment
    de l'impost. Quedarien així en estat d'igualtat fiscal amb les
    altres empre­ses.

[^13]: No volem ara entrar en polèmica, i donem per fet que aquests són
    els quatre factors actius de producció real­ment actuants en
    l'empresa i remu­nerats per ella; més endavant, en el capítol 15,
    veurem el perquè d'aquesta consideració.

[^14]: En el capítol 1 hem donat la definició de béns utilitaris i
    d'uti­lita­risme (vegeu la pàgina 19).

[^15]: Aquesta distinció es fa per poder saber, en tot moment, quants
    uniassala­riats hi ha en la comunitat geopolítica; i això ho volem
    sa­ber, perquè un dels objectius socials proposats és, precisament,
    la desaparició d'aquesta categoria de professionals utilitaris: els
    unias­salariats. Això serà possible gràcies al desenvolupament de
    l'au­togestió, que implica la participació del treballador en els
    beneficis de l'empresa (sobre aquest tema, vegeu el capítol 15).

[^16]: Els comptes corrents d'estalvi de consum dels professionals
    utilitaris esta­ran alimentats simultàniament per tots dos tipus de
    poder de compra, ja que ells, a més de la seva remuneració
    salarial-privada, reben un **salari de solidaritat social** de tipus
    general, com veurem en el capítol 14; en canvi, les persones no
    utilitàries tindran, en virtut del principi d'omnisolidaritat, un
    compte corrent d'estalvi de consum alimentat exclusivament per poder
    de compra d'origen comunitari. Com veurem en el capítol 14, aquestes
    persones són: els individus sense professió liberal ni treball
    utilitari, per qualsevol raó; les famílies, independentment dels
    ingressos salarials dels seus membres; els professionals liberals;
    les institucions liberals; les lliures associacions de ciutadans amb
    finalitats no lucratives: tots ells són simples consumidors, en
    oposició als professionals utilitaris, que són
    productors-consumidors.

[^17]: Sobre els dos cicles mercantils, «el cicle de la producció» i «el
    cicle del consum», vegeu el capítol 8.

[^18]: Com veurem en el capítol 15, totes les empreses utilitàries
    estaran obliga­des a reunir-se en gremis.

[^19]: A aquest respecte, vegeu la Quarta Part i, especialment, el
    capítol 23, que clou aquest treball.

[^20]: No tothom estarà d'acord amb aquesta llista de 4 factors actius
    de produc­ció. Molts manuals i tractats d'economia, per exem­ple,
    no­més en conside­ren dos: el treball i el capital. Nosaltres volem,
    simplement, ser pragmà­tics: l'empresa privada és el motor de la
    producció, i tal empresa suposa un empresari desitjós de beneficis;
    per tant, considerem els beneficis com una remuneració salarial més
    a pagar per l'empresa. Una altra cosa és que nosaltres propo­sem un
    procés autogestionari que portarà a la repartició dels bene­fi­cis
    entre tots els col·labora­dors de cada empresa; però això no supo­sa
    la desaparició, ni dels beneficis (que seran repartits), ni de
    l'empresari (que ho serà tothom).

    Pel que fa als invents, és també evident que, en tant que l'empre­sa
    ha de pagar patents o marques de fàbrica, cal que sigui conside­rat
    com un factor actiu de producció més entre els comprats per
    l'em­presa.

[^21]: Insistim en el fet que aquests factors actius de producció són
    pri­vats, per­què considerem que existeixen, a més a més, uns
    factors actius de produc­ció **comunitaris** que no són retribuïts
    per l'empre­sa. Desenvoluparem aquesta hipòtesi en la Quarta Part
    d'aquest treball.

[^22]: Ens remetem, novament, a la Quarta Part

[^23]: Si bé en un principi només s'imperialitzarà la xarxa mo­netària
    te­lemàtica, caldrà tendir, a la llarga, a una total
    impe­rialitza­ció dels serveis telemàtics.

[^24]: «Deontologia» ve del participi grec «deon, deontos», que
    signi­fica «allò que convé (en aquest cas, allò que convé a la
    dignitat de sí mateix, i de tot el col·lectiu)».

[^25]: Vegeu, en el capítol 14, l'apartat dedicat a Estatuts financers
    i, més con­cretament, vegeu l'Estatut Liberal.

[^26]: Fenomen ve del grec *phainómenon*, que significa «allò que
    s'apa­reix (sensiblement)»; noümen ve del grec *noúmenon*, que
    significa «allò que és percebut per l'esperit, sense mediació de cap
    aparença sensible».
